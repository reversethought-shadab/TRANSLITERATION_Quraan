<!DOCTYPE html>
<html lang="en">
  
<!-- Mirrored from www.quranromanurdu.com/chapter/7 by HTTrack Website Copier/3.x [XR&CO'2014], Mon, 22 Jan 2024 19:00:57 GMT -->
<!-- Added by HTTrack --><meta http-equiv="content-type" content="text/html;charset=UTF-8" /><!-- /Added by HTTrack -->
<head>
    <meta name=”description” content=”Quran Roman Urdu Transliteration”/>
    <meta name="keywords" content="Quran Roman Urdu Transliteration, Read Quran in Roman Urdu Translation,Quran, Quran urdu, urdu quran, quran, koran, Transliteration, muslim, islam, Allah,al quran terjemahan, quran translation in urdu, sahih international, quran in english pdf, quran defination, quran in urdu,read quran in urdu,quran with urdu translation word by word, pakistani quran app, quran in urdu only, the holy quran app, full quran with urdu translation para 1 to 30, tafseer ibn kaseer in roman urdu, urdu translation in roman script, quran verses in roman urdu, quran with urdu translation, search quran">
    <meta name="google" content="notranslate" />
    <meta http-equiv=”Content-Type” content=”text/html; charset=UTF-8”/>
      <meta charset="utf-8" />
      <link rel="apple-touch-icon" sizes="76x76" href="../frontend/img/apple-icon.html">
      <link rel="icon" type="image/png" href="../frontend/img/icon.jpg">
      <link rel="shortcut icon" href="../frontend/img/icon.jpg" type="image/x-icon" >
      <meta http-equiv="X-UA-Compatible" content="IE=edge,chrome=1" />
    <meta property="og:url"           content="../index.html" />
    <meta property="og:type"          content="website" />
    <meta property="og:title"         content="Quran Roman Urdu Transliteration" />
    <meta property="og:description"   content="Read Quran in Roman Urdu Transliteration" />
    <meta property="og:image"         content="../frontend/assets/img/quranbanner.html" />
    <meta name="twitter:card" content="summary" >
    <meta name="twitter:title" content="Quran Roman Urdu Transliteration" >
    <meta name="twitter:description" content="Read Quran in Roman Urdu Transliteration" >
    <meta name="twitter:image" content="../frontend/img/quranbanner.png" >
    <meta name="twitter:image:width" content="200" >
    <meta name="twitter:image:height" content="200" >
  
      <title>Quran Roman Urdu</title>
      <meta content='width=device-width, initial-scale=1.0, maximum-scale=1.0, user-scalable=0, shrink-to-fit=no' name='viewport' />
      <!--     Fonts and icons     -->
      <link href="https://fonts.googleapis.com/css?family=Montserrat:400,700,200" rel="stylesheet" />
      <link rel="stylesheet" href="../../maxcdn.bootstrapcdn.com/font-awesome/latest/css/font-awesome.min.css" />
      <!-- CSS Files -->
      <link href="../frontend/css/bootstrap.min.css" rel="stylesheet" />
      <link href="../frontend/css/now-ui-kit9f1e.css?v=1.1.0" rel="stylesheet" />
      <!-- CSS Just for demo purpose, don't include it in your project -->
      <link href="../frontend/css/demo.css" rel="stylesheet" />
      <link href="../frontend/css/style.css" rel="stylesheet" />
      <script type="text/javascript">
         function showcontent(number){
            
            var url = '_id.html';
            url = url.replace(':id',number);
            window.location = url
            
                        
      }
      </script>


  </head>

  <body class="profile-page sidebar-collapse">
    <!-- Navbar -->
    <nav class="navbar navbar-expand-lg bg-primary fixed-top navbar-transparent " color-on-scroll="400">
       <div class="container">
          <div class="dropdown button-dropdown">
             <a href="#" class="dropdown-toggle" id="navbarDropdown" data-toggle="dropdown">
             <span class="button-bar"></span>
             <span class="button-bar"></span>
             <span class="button-bar"></span>
             </a>
             <div class="dropdown-menu" aria-labelledby="navbarDropdown">
                <a class="dropdown-header">Menu</a>
             <a class="dropdown-item" href="../dawrah.html">Dawrah</a>
             <a class="dropdown-item" href="../Taharat.html">Taharat Kai Masail</a>
             <a class="dropdown-item" href="../Asma.html">Asma Ul Husna</a>
                <div class="dropdown-divider"></div>
                <a class="dropdown-item" href="#" data-toggle="modal" data-target="#myModal">Have an issue</a>
                <div class="dropdown-divider"></div>
                <a class="dropdown-item" href="#" data-toggle="modal" data-target="#myModal">Any Suggestion?</a>
             </div>
          </div>
          <div class="navbar-translate">
             <a class="navbar-brand" href="#" rel="tooltip" title="Quran Roman Urdu" data-placement="bottom" >
             Quran
             </a>
             <button class="navbar-toggler navbar-toggler" type="button" data-toggle="collapse" data-target="#navigation" aria-controls="navigation-index" aria-expanded="false" aria-label="Toggle navigation">
             <span class="navbar-toggler-bar bar1"></span>
             <span class="navbar-toggler-bar bar2"></span>
             <span class="navbar-toggler-bar bar3"></span>
             </button>
          </div>
          <div class="collapse navbar-collapse justify-content-end" id="navigation" data-nav-image="https://www.quranromanurdu.com/frontend/img/bg5.jpg">
             <ul class="navbar-nav">
             
               <li class="nav-item">
                  <a class="nav-link" href="../Taharat.html">Taharat Kai Masail</a>
               </li>
               <li class="nav-item">
                  <a class="nav-link" href="../Asma.html">Sura Al-Mulk</a>
               </li>
                <li class="nav-item">
                <a class="nav-link" href="../dawrah.html">Dawrah</a>
                </li>
                <li class="nav-item">
                   <a class="nav-link" href="#" data-toggle="modal" data-target="#myModal">Any Suggestion ?</a>
                </li>
                <li class="nav-item">
                  <a class="nav-link" rel="tooltip" title="Share on Facebook" data-placement="bottom" href="https://www.facebook.com/sharer/sharer.php?u=http://quranromanurdu.com" target="_blank">
                     <i class="fa fa-facebook-square"></i>
                     <p class="d-lg-none d-xl-none">Facebook</p>
                  </a>
               </li>
                <li class="nav-item">
                   <a class="nav-link" rel="tooltip" title="Share on Twitter" data-placement="bottom" href="https://twitter.com/home?status=http%3A//quranromanurdu.com" target="_blank">
                      <i class="fa fa-twitter"></i>
                      <p class="d-lg-none d-xl-none">Twitter</p>
                   </a>
                </li>

                
             </ul>
          </div>
       </div>
    </nav>
    <!-- End Navbar -->
    <!-- Modal Core -->
    <div class="modal fade" id="myModal" tabindex="-1" role="dialog" aria-labelledby="myModalLabel" aria-hidden="true">
       <div class="modal-dialog">
          <div class="modal-content" id="modal-content">
             <div class="modal-header">
                <button type="button" class="close" data-dismiss="modal" aria-hidden="true">&times;</button>
                <h4 class="modal-title" id="myModalLabel">Leave us a Message</h4>
             </div>
             <div class="modal-body" id="modal-body">
                <h5>Name</h5>
                <div class="">
                   <div class="input-group">
                      <input type="text" class="form-control" placeholder="Eg. Abdul" id="name">
                      <span class="input-group-addon">
                      <i class="now-ui-icons users_single-02"></i>
                      </span>
                   </div>
                </div>
                <h5>Email Address <span id="emailrequired" style="color:red;font-size: 12px; display: none;">required</span></h5>
                <div class="">
                   <div class="form-group" id="emaildivcolor">
                      <input type="text" placeholder="Eg. abdul@example.com" class="form-control form-control-success" id="email">
                   </div>
                </div>
                <h5>How can we Help you?</h5>
                <textarea class="form-control" placeholder="Here can be your nice text" rows="5" id="message"></textarea>
             </div>
             <div class="modal-footer">
                <button type="button" class="btn btn-default btn-simple" data-dismiss="modal">Close</button>
                <button type="button" class="btn btn-info btn-simple" id="sendmail">Send</button>
             </div>
          </div>
       </div>
    </div>
    <!-- End Modal Core -->
 
 
        <!-- Navbar -->
    <nav class="navbar navbar-expand-lg bg-white fixed-top" id="nightcolor">
        <div class="container">
            <div class="navbar-translate">
                <a class="navbar-brand" href="#" rel="tooltip" title="Quran Urdu Transliteration" data-placement="bottom" >
                    Chapter - 7
                </a>
               
                <button class="navbar-toggler navbar-toggler" type="button" data-toggle="collapse" data-target="#navigation" aria-controls="navigation-index" aria-expanded="false" aria-label="Toggle navigation">
                    <span class="navbar-toggler-bar bar1"></span>
                    <span class="navbar-toggler-bar bar2"></span>
                    <span class="navbar-toggler-bar bar3"></span>
                </button>
            </div>
          
            <div class="collapse navbar-collapse justify-content-end" id="navigation" data-nav-image="../frontend/img/bg5.jpg">

                <ul class="navbar-nav">
                    <li class="">
                        <a class="nav-link" href="#">
                            <p >Night Mode</p>
                        </a>
                    </li>
                    <li class="">
                        <a class="nav-link" href="#">
                            <p>
                              <input type="checkbox" id="cknm" name="checkbox" class="bootstrap-switch" data-on-label="ON" data-off-label="OFF">
                            </p>
                        </a>
                    </li>
                    <li class="nav-item">
                        <a class="nav-link" rel="tooltip" title="Share on Facebook" data-placement="bottom" href="https://www.facebook.com/sharer/sharer.php?u=http%3A//quranromanurdu.com/chapter.php?number=7" target="_blank">
                            <i class="fa fa-facebook-square"></i>
                            <p class="d-lg-none d-xl-none">Facebook</p>
                        </a>
                    </li>
                    <li class="nav-item">
                        <a class="nav-link" rel="tooltip" title="Share on Twitter" data-placement="bottom" href="https://twitter.com/home?status=http%3A//quranromanurdu.com/chapter.php?number=7" target="_blank">
                            <i class="fa fa-twitter"></i>
                            <p class="d-lg-none d-xl-none">Twitter</p>
                        </a>
                    </li>


                </ul>
            </div>
        </div>
    </nav>
    <!-- End Navbar -->
    <div class="wrapper">




        <div class="section">
            <div class="container" style="max-width: 1300px;">

                <div class="rows">
                    <div class="col-md-6 ml-auto mr-auto">
                        <h2 class="title text-center" id="nightcolorheading">Al-Araf</h2>
                      
                    </div>
                    <!-- Chapter content -->
                    <div class="col-md-10 ml-auto mr-auto" id="contentpara" style="font-size: 20px;">
                      <p> <p>Allah ke naam se jo Rehman o Raheem hai.</p>

<p>1.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Alif Laam Meem Saad</p>

<p>2.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh ek kitaab hai jo tumhari taraf naazil ki gayi hai, pas (aey Muhammad), tumhare dil mein is se koi jhijak na ho, iske utaarne ki garz yeh hai ke tum iske zariye se (munkireen ko) darao aur iman laane wale logon ko yaad dihani ho.</p>

<p>3.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Logon, jo kuch tumhare Rubb ki taraf se tumpar naazil kiya gaya hai uski pairwi karo aur apne Rubb ko chodh kar dusre sarparaston ki pairwi na karo, magar tum naseehat kam hi maante ho.</p>

<p>4.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kitni hi bastiyan hain jinhein humne halaak kardiya, unpar hamara azaab achanak raat ke waqt toot pada, ya din dahade aise waqt aaya jab woh aaraam kar rahe thay.</p>

<p>5.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jab hamara azaab unpar aa gaya to unki zubaan par iske siwa koi sadaa na thi ke waqayi hum zalim thay.</p>

<p>6.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Pas yeh zaroor hokar rehna hai ke hum un logon se baaz-purs karein jinki taraf humne paigambar bheje hain aur paigambaron se bhi puchein (ke unhon ne paigaam rasani ka farz kahan tak anjaam diya aur unhein iska kya jawab mila).</p>

<p>7.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir hum khud pooray ilm ke saath saari sargushist (whole account) unke aage pesh kardenge. Aakhir hum kahin gayab to nahin thay.</p>

<p>8.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur wazan us roz ain e haqq hoga, jinke paldey(scales) bhaari honge wahi falaah payenge.</p>

<p>9.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jinke paldey halke rahenge wahi apne aap ko khasare (nuksan) mein mubtala karne wale honge, kyunke woh hamari aayaat ke saath zalimana bartao karte rahe thay.</p>

<p>10.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Humne tumhein zameen mein ikhtiyarat ke saath basaya aur tumhare liye yahan samaan e zeist faraham kiya Magar tum log kam hi shukar-guzar hote ho.</p>

<p>11.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Humne tumhari takhleeq (creation) ki ibteda ki, phir tumhari surat banayi, phir farishton se kaha Adam ko sajda karo. Is hukm par sabne sajda kiya magar Iblis sajda karne walon mein shamil na hua.</p>

<p>12.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Pucha, &ldquo; tujhey kis cheez ne sajda karne se roka jabke maine tujhko hukm diya tha?&rdquo; bola , main us se behtar hoon. Tu ne mujhe aag se paida kiya hai aur usey mitti se&rdquo;.</p>

<p>13.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Farmaya, &ldquo;accha tu yahan se nichey utar , tujhey haqq nahin hai ke yahan badayi ka ghamand kare, nikal jaa ke dar-haqeeqat tu un logon mein se hai jo khud apni zillat chahte hain&rdquo;.</p>

<p>14.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Bola, &ldquo; mujhe us din tak mohlat de jabke yeh sab dobara uthaye jayenge&rdquo;.</p>

<p>15.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Farmaya &ldquo; tujhey mohlat hai.&rdquo;</p>

<p>16.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Bola, &ldquo;accha to jis tarah tu ne mujhe gumraahi mein mubtala kiya main bhi ab teri seedhi raah par</p>

<p>17.&nbsp;&nbsp;&nbsp;&nbsp;&nbsp;&nbsp;&nbsp;&nbsp; In Insano ki ghaath mein laga rahunga, aage aur pichey, dayein aur bayein, har taraf se inko gherunga aur tu in mein se aksar ko shukarguzar na payega&rdquo;.</p>

<p>18.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Farmaya, &ldquo;nikal jaa yahan se zaleel aur thukraya hua, yakeen rakh ke in mein se jo teri pairwi karenge, tujh sameith un sabse jahannum ko bhar doonga.</p>

<p>19.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur aey Adam, tu aur teri biwi, dono is jannat mein raho, jahan jis cheez ko tumhara jee chahe khao, magar us darakht ke paas na phatakna warna zalimon mein se ho jaaoge&rdquo;.</p>

<p>20.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir Shaytan ne unko behkaya taa-ke unki sharmgaahein jo ek dusre se chupayi gayi thin unke saamne khol de. Usne unse kaha, &ldquo;tumhare Rubb ne tumhein jo is darakht se roka hai iski wajah iske siwa kuch nahin hai ke kahin tum Farishte na ban jao, ya tumhein hameshgi ki zindagi haasil na ho jaaye.</p>

<p>21.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur usne qasam kha kar unse kaha ke main tumhara saccha khair-khwa hoon.</p>

<p>22.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Is tarah dhoka dekar woh un dono ko rafta rafta apne dhap par le aaya. Aakhir e kaar jab unhon ne us darakht ka maza chakkha to unke satr (shame) ek dusre ke saamne khul gaye aur woh apne jismon ko jannat ke patton se dhankne lage. Tab unke Rubb ne unhein pukara, &ldquo;kya maine tumhein is darakht se na roka tha aur na kaha tha ke shaytan tumhara khula dushman hai?&rdquo;</p>

<p>23.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Dono bol utthey, &ldquo;Aey Rubb, humne apne upar sitam (zulm) kiya, ab agar tu ne humse darguzar na farmaya aur reham na kiya to yakeenan hum tabaah ho jayenge.&rdquo;</p>

<p>24.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Farmaya, &ldquo;utar jao, tum ek dusre ke dushman ho. Aur tumhare liye ek khaas muddat tak zameen hi mein jaye-qarar (dwelling) aur samaan-e-zeist (dwelling and provision) hai&rdquo;.</p>

<p>25.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur farmaya, &ldquo;wahin tumko jeena aur wahin marna hai aur usi mein se tumko aakhir kaar nikala jayega.&rdquo;</p>

<p>26.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey aulad e Adam, humne tumpar libaas naazil kiya hai ke tumhare jism ke qabil e sharm hisson ko dhaanke aur tumhare liye jism ki hifazat aur zeenat ka zariya bhi ho. Aur behtareen libaas taqwe (piety) ka libaas hai. Yeh Allah ki nishaniyon mein se ek nihsani hai, shayad ke log is se sabaq lein.</p>

<p>27.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey bani Adam, aisa na ho ke shaytan tumhein phir usi tarah fitne mein mubtala karde jis tarah usne tumhare walidain ko jannat se nikalwaya tha aur unke libaas unpar se utarwa diye thay taa-ke unke sharmgaahein ek dusre ke saamne khole. Woh aur uske saathi tumhein aisi jagah se dekhte hain jahan se tum unhein nahin dekh sakte. In shayateen ko humne un logon ka sarparast bana diya hai jo iman nahin latey.</p>

<p>28.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh log jab koi sharmnaak kaam karte hain to kehte hain humne apne baap dada ko isi tareeqe par paya hai aur Allah hi ne humein aisa karne ka hukm diya hai. Inse kaho Allah be-hayayi ka hukm kabhi nahin diya karta. Kya tum Allah ka naam lekar woh baatein kehte ho jinke mutaaliq tumhein ilm nahin hai (woh Allah ki taraf se hain)?</p>

<p>29.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Aey Muhammad), inse kaho, mere Rubb ne to raasti o insaaf ka hukm diya hai, aur uska hukm to yeh hai ke har ibaadat mein apna rukh theek rakkho aur usi ko pukaaro apne deen ko uske liye khaalis rakh kar, jis tarah usne tumhein ab paida kiya hai usi tarah tum phir paida kiye jaaoge.</p>

<p>30.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ek giroh ko to usne seedha raasta dikha diya hai, magar dusre giroh par gumraahi chaspan hokar reh gayi hai, kyunke unhon ne khuda ke bajaye Shayateen ko apna sarparast bana liya hai aur woh samajh rahe hain ke hum seedhi raah par hain.</p>

<p>31.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey bani Adam, har ibaadat ke muaqe par apni zeenat se aaraasta raho aur khao peeo aur hadd se tajawuz na karo. Allah hadd se badhne walon ko pasand nahin karta.</p>

<p>32.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Aey Muhammad), Inse kaho kisne Allah ki us zeenat ko haraam kardiya jise Allah ne apne bandon ke liye nikala tha aur kisne khuda ki bakshi hui paak cheezein mamnu (forbidden) kardi? Kaho, yeh saari cheezein duniya ki zindagi mein bhi iman laane walon ke liye hain, aur qayamat ke roz to khaalisatan unhi ke liye hongi. Is tarah hum apni baatein saaf saaf bayaan karte hain un logon ke liye jo ilm rakhne wale hain.</p>

<p>33.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Aey Muhammad), inse kaho ke mere Rubb ne jo cheezein haraam ki hain woh to yeh hain : besharmi ke kaam khwa khule hon ya chupey, aur gunaah aur haqq ke khilaf ziyadati, aur yeh ke Allah ke saath tum kisi ko shareek karo jiske liye usne koi sanad naazil nahin ki, aur yeh ke Allah ke naam par koi aisi baat kaho jiske mutaaliq tumhein ilm na ho ke woh haqeeqat mein usi ne farmayi hai.</p>

<p>34.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Har qaum ke liye mohlat ki ek muddat muqarrar hai, phir jab kisi qaum ki muddat aan poori hoti hai to ek ghadi bhar ki takheer o taqdeem bhi nahin hoti.</p>

<p>35.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Aur yeh baat Allah ne aagaaz e takhleeq hi mein saaf farma di thi ke) aey bani Adam, yaad rakkho, agar tumhare paas khud tumhi mein se aise Rasool aayein jo tumhein meri aayaat suna rahe hon, to jo koi nafarmani se bachega aur apne rawayye ki islaah karlega uske liye kisi khauf aur ranjj ka mauqa nahin hai.</p>

<p>36.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jo log hamari aayaat ko jhutlayenge aur unke muqable mein sarkashi bartenge wahi ehle dozakh honge jahan woh hamesha rahenge.</p>

<p>37.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Zaahir hai ke us se bada zalim aur kaun hoga jo bilkul jhooti baatein ghadh kar Allah ki taraf mansooq kare ya Allah ki sacchi aayaat ko jhutlaye? Aise log apne nawishta e taqdeer ke mutabiq apna hissa paatey rahenge, yahan tak ke woh ghadi aa jayegi jab hamare bheje huey Farishte unki roohein(souls) qabz karne ke liye pahunchenge. Us waqt woh unse puchenge ke batao ab kahan hain tumhare woh mabood jinko tum khuda ke bajaye pukarte thay? Woh kahenge ke, &ldquo;Sab humse ghum ho gaye&rdquo; aur woh khud apne khilaaf gawahi denge ke hum waqayi munkir e haqq thay.</p>

<p>38.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah farmayega jao, tum bhi usi jahannum mein chale jao jismein tumse pehle guzre huey giroh Jinn o Ins (Insaan) jaa chuke hain. Har giroh jab jahannum mein daakhil hoga to apne peshrow giroh(that went before it) par laanat karta hua daakhil hoga, hatta ke jab sab wahan jamaa ho jayenge to har baad wala giroh pehle giroh ke haqq mein kahega ke aey Rubb, yeh log thay jinhon ne humko gumraah kiya, lihaza inhein aag ka dohra azaab de. Jawab mein irshad hoga, har ek ke liye dohra hi azaab hai magar tum jaante nahin ho.</p>

<p>39.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur pehla giroh dusre giroh se kahega ke (agar hum qabil e ilzam thay) to tumhi ko humpar kaunsi fazilat haasil thi, ab apni kamayi ke nateeje mein azaab ka maza chakkho.</p>

<p>40.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaqeen jaano, jin logon ne hamari aayaat ko jhutlaya hai aur unke muqable mein sarkashi ki hai unke liye aasmaan ke darwaze hargiz na khole jayenge. Unka jannat mein jana utna hi namumkin hai jitna suii (needle) ke naake se ount 3(camel) ka guzarna. Mujreemon ko hamare yahan aisa hi badla mila karta hai.</p>

<p>41.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Unke liye to jahannum ka bichona hoga aur jahannum hi ka oadna. Yeh hai woh jaza jo hum zalimon ko diya karte hain.</p>

<p>42.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ba-khilaf iske jin logon ne hamari aayaat ko maan liya hai aur acchey kaam kiye hain aur is baab (matter) mein hum har ek ko uski istetaat (capability) hi ke mutaabiq zimmedar thehrate hain. Woh ehle jannat hain jahan woh hamesha rahenge.</p>

<p>43.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Unke dilon mein ek dusre ke khilaf jo kuch kadurat (rancour) hogi usey hum nikal denge, unke nichey nehrein behti hongi, aur woh kahenge ke &ldquo;tareef khuda hi ke liye hai jisne humein yeh raasta dikhaya, hum khud raah na paa sakte thay agar khuda hamari rehnumayi na karta. Hamare Rubb ke bheje huey Rasool waqayi Haqq hi lekar aaye thay&rdquo;. Us waqt nida (voice) aayegi ke &ldquo;yeh jannat jiske tum waris banaye gaye ho tumhein un aamal ke badle mein mili hai jo tum karte rahe thay&rdquo;.</p>

<p>44.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir yeh jannat ke log dozakh walon se pukar kar kahenge, &ldquo; humne un saare wadon ko theek paa liya jo hamare Rubb ne humse kiye thay, kya tumne bhi un wadon ko theek paya jo tumhare Rubb ne kiye thay?&rdquo; Woh jawab denge &ldquo;haan&rdquo; tab ek pukarne wala unke darmiyan pukarega ke &ldquo; khuda ki laanat un zalimon par.</p>

<p>45.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo Allah ke raaste se logon ko roakte aur usey tedha karna chahte thay aur woh aakhirat ke munkir thay&rdquo;</p>

<p>46.&nbsp;&nbsp;&nbsp;&nbsp;&nbsp;&nbsp;&nbsp;&nbsp; In dono girohon ke darmiyan ek oat (barrier) hayal hogi jiski bulandiyon (Araaf) par kuch aur log honge yeh har ek ko uske kiyafa (marks) se pehchanenge aur jannat walon se pukaar kar kahenge ke &ldquo;salamati ho tumpar&rdquo;. Yeh log jannat mein daakhil to nahin huey magar uske umeedwar honge&rdquo;.</p>

<p>47.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jab unki nigaahein dozakh walon ki taraf phirengi to kahenge, &ldquo;Aey Rubb! Humein in zalim logon mein shamil na kijiyo&rdquo;.</p>

<p>48.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir yeh Araaf ke log dozakh ki chandh badi badi shakhsiyaton(personalities) ko unki alamaton se pehchan kar pukarenge ke &ldquo;dekh liya tumne, aaj na tumhare jatthey (gatherings/numbers) tumhare kisi kaam aaye aur na woh saaz o samaan jinko tum badi cheez samajhte thay.</p>

<p>49.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur kya yeh ehle jannat wahi log nahin hain jinke mutaaliq tum kasmein kha kha kar kehte thay ke inko to khuda apni rehmat mein se kuch bhi na dega? Aaj inhi se kaha gaya ke daakhil ho jao jannat mein, tumhare liye na khauf hai na ranjj&rdquo;.</p>

<p>50.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur dozakh ke log jannat walon ko pukarenge ke kuch thoda sa pani humpar daal do ya jo rizq Allah ne tumhein diya hai usi mein se kuch phenk do. Woh jawab denge ke &ldquo;Allah ne yeh dono cheezein un munkireen e haqq par haraam kardi hain.</p>

<p>51.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jinhon ne apne deen ko khel aur tafree bana liya tha. Aur jinhein duniya ki zindagi ne fareb mein mubtala kar rakkha tha. Allah farmata hai ke aaj hum bhi unhein usi tarah bhula denge jis tarah woh is din ki mulaqat ko bhoole rahe aur hamari aayaton ka inkar karte rahe&rdquo;.</p>

<p>52.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Hum in logon ke paas ek aisi kitaab le aaye hain jisko humne ilm ki bina par mufassal (expounded) banaya hai aur jo iman laane walon ke liye hidayat aur rehmat hai.</p>

<p>53.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ab kya yeh log iske siwa kisi aur baat ke muntazir hain ke woh anjaam saamne aa jaaye jiski yeh kitaab khabar de rahi hai? Jis roz woh anjaam saamne aa gaya to wahi log jinhon ne usey nazar-andaz kardiya tha kahenge ke &ldquo;waqayi hamare Rubb ke Rasool haqq lekar aaye thay, phir kya ab humein kuch sifarishi milenge jo hamare haqq mein sifarish karein? Ya humein dobara wapas hi bhej diya jaaye taa-ke jo kuch hum pehle karte thay uske bajaye ab dusre tareeqe par kaam karke dikhayein&rdquo;. Unhon ne apne aap ko khasare (nuksaan) mein daal diya aur woh saare jhoot jo unhon ne tasneef kar rakkhe thay aaj unse ghum ho gaye.</p>

<p>54.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Dar haqeeqat tumhara Rubb Allah hi hai jisne aasmaan aur zameen ko chey(six) dino mein paida kiya, phir apne takht e sultanat par jalwa farma hua, jo raat ko din par dhank deta hai aur phir din raat ke pichey dauda chala aata hai, jisne Suraj aur chaand aur taare paida kiye sab uske farmaan ke tabey hain. Khabardar raho! Usi ki khalq (creation) hai aur usi ka amr(command) hai. Bada ba-barakat hai Allah, saare jahaano ka maalik o parwardigar.</p>

<p>55.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Apne Rubb ko pukaro gidgidate (with humility) huey aur chupke chupke. Yakeenan woh hadd se guzarne walon ko pasand nahin karta.</p>

<p>56.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Zameen mein fasaad barpa na karo jabke uski islaah ho chuki hai aur khuda hi ko pukaro khauf ke saath aur tama (umeed) ke saath. Yaqeenan Allah ki rehmat neik kirdaar (character) logon se qareeb hai.</p>

<p>57.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur woh Allah hi hai jo hawaon ko apni rehmat ke aage aage khush-khabri liye huey bhejta hai, phir jab woh pani se ladey huey badal utha leti hain to unhein kisi murda sar-zameen ki taraf harakat deta hai, aur wahan meh (barish) barsa kar (usi mari hui zameen se) tarah tarah ke phal nikal laata hai. Dekho, is tarah hum murdon ko haalat e maut se nikalte hain, shayad ke tum is mushahide se sabaq lo.</p>

<p>58.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo zameen acchi hoti hai woh apne Rubb ke hukm se khoob phal phool lati hai aur jo zameen kharab hoti hai us se naqis (defective) paidawaar ke siwa kuch nahin nikalta. Is tarah hum nishaniyon ko baar baar pesh karte hain un logon ke liye jo shukarguzar hone wale hain.</p>

<p>59.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Humne Nooh ko uski qaum ki taraf bheja, usne kaha &ldquo;aey biradraan e qaum, Allah ki bandagi karo, uske siwa tumhara koi khuda nahin hai, main tumhare haqq mein ek haulnaak din (awesome day) ke azaab se darta hoon&rdquo;</p>

<p>60.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Uski qaum ke sardaron ne jawab diya &ldquo; humko to yeh nazar aata hai ke tum sareeh gumraahi mein mubtala ho&rdquo;.</p>

<p>61.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Nooh ne kaha &ldquo;aey biradraan e qaum, main kisi gumraahi mein nahin pada hoon balke, main Rubb ul alameen ka Rasool hoon.</p>

<p>62.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumhein apne Rubb ke paigamaat pahunchata hoon, tumhara khair-khwa hoon, aur mujhe Allah ki taraf se woh kuch maloom hai jo tumhein maloom nahin hai.</p>

<p>63.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kya tumhein is baat par tajjub hua ke tumhare paas khud tumhari apni qaum ke ek aadmi ke zariye se tumhare Rubb ki yaad dehani aayi taa-ke tumhein khabardaar kare, aur tum galat rawi se bach jao aur tumpar reham kiya jaye?&rdquo;</p>

<p>64.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar unhon ne usko jhutla diya. Aakhir e kaar humne usey aur uske saathiyon ko ek kashti mein najaat di aur un logon ko dubo diya jinhon ne hamari aayaat ko jhutlaya tha. Yaqeenan woh andhey log thay.</p>

<p>65.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur Aad ki taraf humne unke bhai Hud ko bheja. Usne kaha &ldquo;aey biradraan e qaum, Allah ki bandagi karo, uske siwa tumhara koi khuda nahin hai phir kya tum galat rawi se parheiz na karoge?&rdquo;</p>

<p>66.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Uski qaum ke sardaron ne, jo uski baat maanne se inkar kar rahe thay, jawab mein kaha &ldquo; hum to tumhein be-aqali (in folly)mein mubtala samajhte hain aur humein gumaan hai ke tum jhootey ho&rdquo;.</p>

<p>67.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Usne kaha &ldquo; aey biradraan e qaum, main be-aqali mein mubtala nahin hoon balke main Rubb ul aalameen ka Rasool hoon.</p>

<p>68.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumko apne Rubb ke paigaamaat pahunchata hoon, aur tumhara aisa khair-khwa hoon jispar bharosa kiya jaa sakta hai.</p>

<p>69.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kya tumhein is baat par tajjub hua ke tumhare paas khud tumhari apni qaum ke ek aadmi ke zariye se tumhare Rubb ki yaad dehani aayi taa-ke woh tumhein khabardaar kare? Bhool na jao ke tumhare Rubb ne Nooh ki qaum ke baad tumko uska jaanasheen (successors) banaya aur tumhein khoob tano-mand kiya (amply increased you in stature) , pas Allah ki qudrat ke karishmon ko yaad rakkho, umeed hai ke falaah paoge&rdquo;.</p>

<p>70.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Unhon ne jawab diya &ldquo;kya tu hamare paas is liye aaya hai ke hum akele Allah hi ki ibaadat karein aur unhein chodh dein jinki ibaadat hamare baap dada karte aaye hain? Accha to le aa woh azaab jiski tu humein dhamki deta hai agar tu saccha hai&rdquo;.</p>

<p>71.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Usne kaha &ldquo;tumhare Rubb ki phitkar tumpar padh gayi aur uska gazab toot pada, kya tum mujhse un naamo (names) par jhagadte ho jo tumne aur tumhare baap dada ne rakh liye hain, jinke liye Allah ne koi sanad naazil nahin ki hai. Accha to tum bhi intezaar karo aur main bhi tumhare saath intezaar karta hoon&rdquo;.</p>

<p>72.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aakhir e kaar humne apni meharbani se Hud aur uske saathiyon ko bacha liye aur un logo ki jadd (roots) kaat di jo hamari aayaat ko jhutla chuke thay aur iman laane wale na thay.</p>

<p>73.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur Samood ki taraf humne unke bhai Saleh ko bheja. Usne kaha &ldquo;aey biradraan e qaum, Allah ki bandagi karo, uske siwa tumhara koi khuda nahin hai. Tumhare paas tumhare Rubb ki khuli daleel aa gayi hai. Yeh Allah ki ounti (she-camel) tumhare liye ek nishani ke taur par hai, lihaza isey chodh do ke khuda ki zameen mein charti phire, isko kisi bure irade se haath na lagana warna ek dardnaak azaab tumhein aa lega.</p>

<p>74.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo woh waqt jab Allah ne qaum e Aad ke baad tumhein uska jaanasheen (successors) banaya aur tumko zameen mein yeh manzilat bakshi ke aaj tum uske humwaar maidano mein aali shaan mehal banate aur uske pahadon ko makanaat ki shakal mein tarashte ho. Pas uski qudrat ke karishmon se gaafil na ho jao aur zameen mein fasaad barpa na karo.&rdquo;</p>

<p>75.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Uski qaum ke sardaron ne jo badey baney huey thay, kamzoor tabqey ke un logon se jo iman le aaye thay kaha &ldquo;kya tum waqayi yeh jaante ho ke Saleh apne Rubb ka paigambar hai?&rdquo; Unhon ne jawab diya &ldquo;beshak jis paigam ke saath woh bheja gaya hai usey hum maante hain.&rdquo;</p>

<p>76.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Un burayi ke muddaiyon (haughty ones) ne kaha jis cheez ko tumne maana hai hum uske munkir hain.&rdquo;</p>

<p>77.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir unhon ne us ountni (she-camel) ko maar dala aur pooray tammarrud (stubbornness) ke saath apne Rubb ke hukm ki khilaf warzi kar guzre. Aur Saleh se keh diya ke le aa woh azaab jiski tu humein dhamki deta hai agar tu waqayi paigambaron mein se hai.</p>

<p>78.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aakhir e kaar ek dehla dene wali aafat ne unhein aa liya aur woh apne gharon mein aundhey paday ke paday reh gaye.</p>

<p>79.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur Saleh yeh kehta hua unki bastiyon se nikal gaya ke &ldquo; aey meri qaum, maine apne Rubb ka paigam tujhey pahuncha diya aur maine teri bahut khair khwahi ki, magar main kya karoon ke tujhey apne khair khwa pasand hi nahin hain&rdquo;.</p>

<p>80.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur Lut ko humne paigambar banakar bheja, phir yaad karo jab usne apni qaum se kaha, &ldquo; kya tum aise be-haya ho gaye ho, ke woh fahash kaam karte ho jo tumse pehle duniya mein kisi ne nahin kiya?</p>

<p>81.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tum auraton ko chodh kar mardon se apni khwahish poori karte ho. Haqeeqat yeh hai ke tum bilkul hi hadd se guzar jaane wale log ho&rdquo;.</p>

<p>82.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar uski qaum ka jawab iske siwa kuch na tha ke &ldquo; nikalo in logon ko apni bastiyon se, badey paakbaaz bante hain yeh&rdquo;.</p>

<p>83.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aakhir e kaar humne Lut aur uske gharwalon ko bajuz uski biwi ke jo pichey reh jaane walon mein thi,</p>

<p>84.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Bacha kar nikal diya aur us qaum par barsayi ek baarish, phir dekho ke un mujrimon ka kya anjaam hua.</p>

<p>85.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur Madiyan walon ki taraf humne unke bhai Shoaib ko bheja. Usne kaha &ldquo; aey biradraan e qaum, Allah ki bandagi karo, uske siwa tumhara koi khuda nahin hai. Tumhare paas tumhare Rubb ki saaf rehnumayi aa gayi hai, lihaza wazan(weight) aur paimane pooray karo. Logon ko unki cheezon mein ghaata(loss) na do, aur zameen mein fasaad barpa na karo jabke uski islaah ho chuki hai. Isi mein tumhari bhalayi hai agar tum waqayi momin ho.</p>

<p>86.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur (zindagi ke) har raaste par rehzan (lie in ambush) bankar na baith jao ke logon ko khauf-zadah karne aur iman laane walon ko khuda ke raaste se roakne lago, aur seedhi raah ko tedha karne ke darpe ho jao. Yaad karo woh zamana jabke tum thode thay phir Allah ne tumhein bahut kardiya, aur aakhein khol kar dekho ke duniya mein mufsidon ka kya anjaam hua hai.</p>

<p>87.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Agar tum mein se ek giroh is taleem par jiske saath main bheja gaya hoon, iman laata hai aur dusra iman nahin laata, to sabr ke saath dekhte raho yahan tak ke Allah hamare darmiyan faisla karde, aur wahi sabse behtar faisla karne wala hai&rdquo;.</p>

<p>88.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Uski qaum ke sardaron ne , jo apni badayi ke ghamand mein mubtala thay, us se kaha ke &ldquo;aey Shoaib , hum tujhey aur un logon ko jo tere saath iman laye hain apni basti se nikal denge warna tum logon ko hamari millat mein wapas aana hoga&rdquo;. Shoaib ne jawab diya, &ldquo;kya zabardasti humein phera jayega khwa hum raazi na hon?</p>

<p>89.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Hum Allah par jhoot ghadne wale honge agar tumhari millat mein palat aayein jabke Allah humein is se najaat de chuka hai. Hamare liye to iski taraf palatna ab kisi tarah mumkin nahin illa yeh ke khuda, hamara Rubb hi aisa chahe. Hamare Rubb ka ilm har cheez par haawi hai, usi par humne aitamaad (bharosa) karliya. Aey Rubb, hamare aur hamari qaum ke darmiyan theek theek faisla karde aur tu behtareen faisla karne wala hai&rdquo;.</p>

<p>90.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Uski qaum ke Sardaron ne , jo uski baat maanne se inkar kar chuke thay, aapas mein kaha &ldquo;agar tumne shoaib ki pairwi qabool karli to barbaad ho jaaoge.&rdquo;</p>

<p>91.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar hua yeh ke ek dehla dene wali aafat ne unko aa liye aur woh apne gharon mein aundhey padey ke padey reh gaye.</p>

<p>92.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jin logon ne Shoaib ko jhutlaya woh aise mitey ke goya kabhi un gharon mein base hi na thay. Shoaib ke jhutlane wale aakhir e kaar barbaad hokar rahe.</p>

<p>93.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur Shoaib yeh keh kar unki bastiyon se nikal gaya ke &ldquo;aey biradraan e qaum , maine apne Rubb ke paigamaat tumhein pahuncha diye aur tumhari khair khwahi ka haqq ada kardiya, ab main us qaum par kaise afsos karoon jo qubool e haqq se inkar karti hai&rdquo;.</p>

<p>94.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kabhi aisa nahin hua ke humne kisi basti mein Nabi bheja ho aur us basti ke logon ko pehle tanggi aur sakhti mein mubtala na kiya ho is khayal se ke shayad woh aajizi</p>

<p>(humbleness) par utar aayein.</p>

<p>95.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir humne unki badh-haali ko khush haali se badal diya yahan tak ke woh khoob phale phoole aur kehne lage ke &ldquo;hamare aslaaf par bhi acchey aur bure din aate hi rahe hain&rdquo;. Aakhir e kaar humne unhein achanak pakad liya aur unhein khabar tak na hui.</p>

<p>96.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Agar bastiyon ke log iman latey aur taqwa ki rawish ikhtiyar karte to hum unpar aasmaan aur zameen se barkaton ke darwaze khol dete, magar unhon ne to jhutlaya, lihaza humne us buri kamayi ke hisaab mein unhein pakad liya jo woh sameit rahye thay.</p>

<p>97.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir kya bastiyon ke log ab is se be khauf ho gaye hain ke hamari giraft (pakad) kabhi achanak unpar raat ke waqt na aa jayegi jabke woh sotey padey hon?</p>

<p>98.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ya unhein itminaan ho gaya hai ke hamara mazboot haath kabhi yakayak unpar din ke waqt na padega jabke woh khel rahe hon?</p>

<p>99.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kya yeh log Allah ki chaal se be khauf hain? Halanke Allah ki chaal se wahi qaum be-khauf hoti hai jo tabaah hone wali ho.</p>

<p>100.&nbsp;&nbsp;&nbsp;&nbsp;&nbsp;&nbsp; Aur kya un logon ko jo sabiq ehle zameen ke baad zameen ke waris hote hain , is amr e waqayi ne kuch sabaq nahin diya ke agar hum chahein to unke kasooron par unhein pakad sakte hain? (Magar woh sabaq-aamoz haqaiq se tagaful baratte hain) aur hum unke dilon par mohar laga dete hain, phir woh kuch nahin suntey.</p>

<p>101.&nbsp;&nbsp;&nbsp;&nbsp;&nbsp;&nbsp; Yeh qaumein jinke qissey hum tumhein suna rahe hain (tumhare saamne misaal mein maujood hain). Unke Rasool unke paas khuli khuli nihsnaiyan lekar aaye, magar jis cheez ko woh ek dafa jhutla chuke thay phir usey woh maanne wale na thay. Dekho is tarah hum munkireen e haqq ke dilon par mohar laga dete hain.</p>

<p>102.&nbsp;&nbsp;&nbsp;&nbsp;&nbsp;&nbsp; Humne un mein se aksar mein koi paas e ahad na paya, balke aksar ko fasiq hi paya.</p>

<p>103.&nbsp;&nbsp;&nbsp;&nbsp;&nbsp;&nbsp; Phir un qaumon ke baad (jinka zikr upar kiya gaya) humne Moosa ko apni nishaniyon ke saath Firoun aur uski qaum ke Sardaron ke paas bheja, magar unhon ne bhi hamari nishaniyon ke saath zulm kiya. Pas dekho ke in mufsidon (mischievous) ka kya anjaam hua.</p>

<p>104.&nbsp;&nbsp;&nbsp;&nbsp;&nbsp;&nbsp; Moosa ne kaha &ldquo;Aey Firoun, main qayinaat ke maalik ki taraf se bheja hua aaya hoon.</p>

<p>105.&nbsp;&nbsp;&nbsp;&nbsp;&nbsp;&nbsp; Mera mansab yahi hai ke Allah ka naam lekar koi baat haqq ke siwa na kahoon. Main tum logon ke paas tumhare Rubb ki taraf se sareeh daleel e mamuriyat lekar aaya hoon. Lihaza tu bani Israel ko mere saath bhej de.&rdquo;</p>

<p>106.&nbsp;&nbsp;&nbsp;&nbsp;&nbsp;&nbsp; Firoun ne kaha &ldquo;agar tu koi nishani laya hai aur apne dawey (claim) mein saccha hai to usey pesh kar&rdquo;.</p>

<p>107.&nbsp;&nbsp;&nbsp;&nbsp;&nbsp;&nbsp; Moosa ne apna asa (staff/rod) phenka aur yakayak woh ek jeeta jaagta azdaha (serpant) tha.</p>

<p>108.&nbsp;&nbsp;&nbsp;&nbsp;&nbsp;&nbsp; Usne apni jeb se haath nikala aur sab dekhne walon ke saamne woh chamak raha tha.</p>

<p>109.&nbsp;&nbsp;&nbsp;&nbsp;&nbsp;&nbsp; Ispar Firoun ki qaum ke sardaron ne aapas mein kaha ke &ldquo;yaqeenan yeh shaks bada maahir jaadugar hai.</p>

<p>110.&nbsp;&nbsp;&nbsp;&nbsp;&nbsp;&nbsp; Tumhein tumhari zameen se be-dakhal karna chahta hai. Ab kaho kya kehte ho?&rdquo;</p>

<p>111.&nbsp;&nbsp;&nbsp;&nbsp;&nbsp;&nbsp; Phir un sab ne Firoun ko mashwara diya ke isey aur iske bhai ko intezar mein rakkhiye aur tamaam shehron mein harkare (heralds) bhej dijiye.</p>

<p>112.&nbsp;&nbsp;&nbsp;&nbsp;&nbsp;&nbsp; Ke har maahir-e-fun jaadugar ko aapke paas le aayein.</p>

<p>113.&nbsp;&nbsp;&nbsp;&nbsp;&nbsp;&nbsp; Chunanchey jaadugar Firoun ke paas aa gaye. Unhon ne kaha &ldquo;agar hum gaalib rahe to humein iska sila to zaroor milega?&rdquo;</p>

<p>114.&nbsp;&nbsp;&nbsp;&nbsp;&nbsp;&nbsp; Firoun ne jawab diya &ldquo;haan, aur tum muqarrab e baargaah hoge&rdquo;.</p>

<p>115.&nbsp;&nbsp;&nbsp;&nbsp;&nbsp;&nbsp; Phir unhon ne Moosa se kaha &ldquo;tum phenkte ho ya hum phenkein?&rdquo;</p>

<p>116.&nbsp;&nbsp;&nbsp;&nbsp;&nbsp;&nbsp; Moosa ne jawab diya &ldquo;tum hi phenko&rdquo; unhon ne jo apne anchar [their rods]phenke to nigaahon ko mahsoor (enchanted the eyes) aur dilon ko khauf-zadah kardiya aur bada hi zabardast jaadu bana laye.</p>

<p>117.&nbsp;&nbsp;&nbsp;&nbsp;&nbsp;&nbsp; Humne Moosa ko ishara kiya ke phenk apna asa, uska phenkna tha ke aan ki aan mein woh unke is jhoote tilism ko ningalta chala gaya.</p>

<p>118.&nbsp;&nbsp;&nbsp;&nbsp;&nbsp;&nbsp; Is tarah jo haqq tha woh haqq saabit hua aur jo kuch unhon ne bana rakkha tha woh baatil hokar reh gaya.</p>

<p>119.&nbsp;&nbsp;&nbsp;&nbsp;&nbsp;&nbsp; Firoun aur uske saathi maidan e muqable mein magloob huey aur (fatah-mand hone ke bajaye) ultey zaleel ho gaye.</p>

<p>120.&nbsp;&nbsp;&nbsp;&nbsp;&nbsp;&nbsp; Aur jaadugaron ka haal yeh hua ke goya kisi cheez ne andar se unhein sajde mein gira diya.</p>

<p>121.&nbsp;&nbsp;&nbsp;&nbsp;&nbsp;&nbsp; Kehne lage &ldquo; humne maan liya Rabbul aalameen ko</p>

<p>122.&nbsp;&nbsp;&nbsp;&nbsp;&nbsp;&nbsp; Us Rubb ko jise Moosa aur Haroon maantey hain&rdquo;</p>

<p>123.&nbsp;&nbsp;&nbsp;&nbsp;&nbsp;&nbsp; Firoun ne kaha &ldquo; tum ispar iman le aaye qabl iske ke main tumhein ijazat doon? Yaqeenan yeh koi khufiya saazish thi jo tum logon ne is daar-us-sultanat mein ki taa-ke iske maalikon ko iqtedar se be-dakhal kardo. Accha to iska nateeja ab tumhein maloom hua jata hai.</p>

<p>124.&nbsp;&nbsp;&nbsp;&nbsp;&nbsp;&nbsp; Main tumhare haath paon mukhalif simton se katwa dunga aur uske baad tum sabko suli par chadhaunga.&rdquo;</p>

<p>125.&nbsp;&nbsp;&nbsp;&nbsp;&nbsp;&nbsp; Unhon ne jawab diya &ldquo;bahar-haal humein palatna apne Rubb hi ki taraf hai.</p>

<p>126.&nbsp;&nbsp;&nbsp;&nbsp;&nbsp;&nbsp; Tu jis baat par humse intiqam lena chahta hai woh iske siwa nahin ke hamare Rubb ki nishaniyan jab hamare saamne aa gayi to humne unhein maan liya . Aey Rubb, humpar sabr ka faizan kar aur humein duniya se utha to is haal mein ke hum tere farma-bardaar hon&rdquo;.</p>

<p>127.&nbsp;&nbsp;&nbsp;&nbsp;&nbsp;&nbsp; Firoun se uski qaum ke Sardaron ne kaha &ldquo;kya tu Moosa aur uski qaum ko yunhi chodh dega ke mulk mein fasaad phaylayein aur woh teri aur tere maboodon ki bandagi chodh baithe?&rdquo; Firoun ne jawab diya &ldquo;main unke beton ko qatal karaunga aur unki auraton ko jeeta rehne dunga. Hamare iqtedar ki giraft unpar mazboot hai&rdquo;.</p>

<p>128.&nbsp;&nbsp;&nbsp;&nbsp;&nbsp;&nbsp; Moosa ne apni qaum se kaha &ldquo;Allah se madad maango aur sabr karo, zameen Allah ki hai, apne bandon mein se jisko chahta hai uska waris bana deta hai. Aur aakhri kamiyabi unhi ke liye jo us se darte huey kaam karein&rdquo;</p>

<p>129.&nbsp;&nbsp;&nbsp;&nbsp;&nbsp;&nbsp; Uski qaum ke logon ne kaha &ldquo;tere aane se pehle bhi hum sataye jaate thay aur ab tere aane par bhi sataye jaa rahe hain&rdquo;. Usne jawab diya &ldquo;qareeb hai woh waqt ke tumhara Rubb tumhare dushman ko halaak karde aur tumko zameen mein khalifa banaye. Phir dekhe ke tum kaise amal karte ho&rdquo;</p>

<p>130.&nbsp;&nbsp;&nbsp;&nbsp;&nbsp;&nbsp; Humne Firoun ke logon ko kayi saal tak kehat (drought) aur paidawaar ki kami mein mubtala rakkha ke shayad unko hosh aaye.</p>

<p>131.&nbsp;&nbsp;&nbsp;&nbsp;&nbsp;&nbsp; Magar unka haal yeh tha ke jab accha zamana aata to kehte ke hum isi ke mustahiq hain, aur jab bura zamana aata to Moosa aur uske saathiyon ko apne liye faal-e-badh (misfortune) thehrate, halanke dar haqeeqat unki faal e badh to Allah ke paas thi, magar un mein se aksar be-ilm thay.</p>

<p>132.&nbsp;&nbsp;&nbsp;&nbsp;&nbsp;&nbsp; Unhon ne Moosa se kaha ke &ldquo;tu humein mahsoor karne ke (to enchant us) liye khwa koi nishani le aaye, hum to teri baat maanne wale nahin hain&rdquo;.</p>

<p>133.&nbsp;&nbsp;&nbsp;&nbsp;&nbsp;&nbsp; Aakir e kaar humne unpar toofaan bheja, tiddi-dal chodey, sarsaryan phaylaye (and locusts, and the lice ), mendak(frogs) nikale, aur khoon barsaya. Sab nishaniyan alag alag karke dikhaye, magar woh sarkashi kiye chale gaye aur woh badey hi mujrim log thay.</p>

<p>134.&nbsp;&nbsp;&nbsp;&nbsp;&nbsp;&nbsp; Jab kabhi unpar balaa naazil ho jaati to kehte &ldquo; aey Moosa , tujhey apne Rubb ki taraf se jo mansab haasil hai uski bina par hamare haqq mein dua kar. Agar ab ke tu humpar se yeh balaa talwa de to hum teri baat maan lenge aur bani Israel ko tere saath bhej denge&rdquo;.</p>

<p>135.&nbsp;&nbsp;&nbsp;&nbsp;&nbsp;&nbsp; Magar jab hum unpar se apna azaab ek waqt e muqarrar tak keliye, jisko woh bahar haal pahunchne wale thay, hata lete to woh yaklakht apne ahad se phir jaate.</p>

<p>136.&nbsp;&nbsp;&nbsp;&nbsp;&nbsp;&nbsp; Tab humne unse inteqam liye aur unhein samandar mein garq kardiya kyunke unhon ne hamari nishaniyon ko jhutlaya tha aur unse be-parwa hogaye thay.</p>

<p>137.&nbsp;&nbsp;&nbsp;&nbsp;&nbsp;&nbsp; Aur unki jagah humne un logon ko jo kamzoar bana kar rakkhe gaye thay, us sar-zameen ke mashriq o magrib ka waris bana diya jise humne barakaton se maala maal kiya tha. Is tarah bani-Israel ke haqq mein tere Rubb ka waada e khair poora hua kyunke unhon ne sabr se kaam liya tha aur Firoun aur uski qaum ka woh sab kuch barbaad kardiya gaya jo woh banate aur chadhate thay.</p>

<p>138.&nbsp;&nbsp;&nbsp;&nbsp;&nbsp;&nbsp; Bani Israel ko humne samandar se guzaar diya, phir woh chale aur raaste mein ek aisi qaum par unka guzar hua jo apne chandh buthon (idols) ki girwida (devoted) hui thi. Kehne lage, &ldquo;Aey Moosa , hamare liye bhi koi aisa mabood bana de jaise in logon ke mabood hain&rdquo;.Moosa ne kaha &ldquo;tum log badi nadaani ki baatein karte ho.</p>

<p>139.&nbsp;&nbsp;&nbsp;&nbsp;&nbsp;&nbsp; Yeh log jis tareeqe ki pairwi kar rahe hain woh to barbaad hone wala hai aur jo amal woh kar rahe hain woh sarasar baatil hai.&rdquo;</p>

<p>140.&nbsp;&nbsp;&nbsp;&nbsp;&nbsp;&nbsp; Phir Moosa ne kaha &ldquo;kya main Allah ke siwa koi aur mabood tumhare liye talash karoon? Halaanke woh Allah hi hai jisne tumhein duniya bhar ki qaumon par fazilat bakshi hai.</p>

<p>141.&nbsp;&nbsp;&nbsp;&nbsp;&nbsp;&nbsp; Aur (Allah farmata hai) woh waqt yaad karo jab humne Firoun walon se tumhein najaat di jinka haal yeh tha ke tumhein sakht azaab mein mubtala rakhte thay, tumhare beton (sons) ko qatal karte aur tumhari auraton ko zinda rehne dete thay aur is mein tumhare Rubb ki taraf se tumhari badi aazmaish thi.</p>

<p>142.&nbsp;&nbsp;&nbsp;&nbsp;&nbsp;&nbsp; Humne Moosa ko tees (thirty) shab o roz ke liye [koh e sina (mount sinai) par] talab kiya aur baad mein dus (ten) din ka aur izafa kardiya, is tarah uske Rubb ki muqarrar karda muddat pooray chalis (forty) din ho gayi. Moosa ne chalte huey apne bhai Haroon se kaha ke &ldquo;mere pichey tum meri qaum mein meri jaanasheeni (take my place) karna aur theek kaam karte rehna aur bigaad paida karne walon ke tareeqe par na chalna&rdquo;.</p>

<p>143.&nbsp;&nbsp;&nbsp;&nbsp;&nbsp;&nbsp; Jab woh hamare muqarrar kiye huey waqt par pahuncha aur uske Rubb ne us se kalaam kiya to usne ilteja ki ke &ldquo;Aey Rubb, mujhe yaaraye nazar de ke main tujhey dekhun&rdquo; . Farmaya &ldquo; Tu mujhe nahin dekh sakta, haan zara saamne ke pahad ki taraf dekh, agar woh apni jagah qayam reh jaaye to albatta tu mujhe dekh sakega&rdquo;. Chunanchey uske Rubb ne jab pahad par tajalli ki to usey reza reza kardiya aur Moosa gash kha kar gir , jab hosh aaya to bola &ldquo;paak hai teri zaat, main tere huzoor tauba karta hoon aur sabse pehla iman laane wala main hoon.&rdquo;</p>

<p>144.&nbsp;&nbsp;&nbsp;&nbsp;&nbsp;&nbsp; Farmaya &ldquo;Aey Moosa , maine tamaam logon par tarjeeh dekar tujhey muntakhab kiya ke meri paigambari kare aur mujhse hum-kalaam ho, pas jo kuch main tujhey doon usey le aur shukar baja laa&rdquo;.</p>

<p>145.&nbsp;&nbsp;&nbsp;&nbsp;&nbsp;&nbsp; Iske baad humne Moosa ko har shoba e zindagi ke mutaaliq naseehat aur har pehlu ke mutaaliq wazeh hidayat takhtiyon par likh kar de di, aur us se kaha: &ldquo; in hidayaat ko mazboot haathon se sambhaal aur apni qaum ko hukm de ke inke behtar mafhoom ki pairwi karein. Anqareeb main tumhein fasiqon ke ghar dikhaunga.</p>

<p>146.&nbsp;&nbsp;&nbsp;&nbsp;&nbsp;&nbsp; Main apne nishaniyon se un logon ki nigaahein pher dunga jo bagair kisi haqq ke zameen mein badey bantay hain, woh khwa koi nishani dekhlein kabhi uspar iman na layenge. Agar seedha raasta unke saamne aaye to usey ikhtiyar na karenge aur agar tedha raasta nazar aaye to uspar chal padenge, is liye ke unhon ne hamari nishaniyon ko jhutlaya aur unse be parwahi karte rahe.</p>

<p>147.&nbsp;&nbsp;&nbsp;&nbsp;&nbsp;&nbsp; Hamari nishaniyon ko jis kisi ne jhutlaya aur aakhirat ki peshi ka inkar kiya uske saare aamal zaya ho gaye. Kya log iske siwa kuch aur jaza paa sakte hain ke jaisa karein waisa bharein?&rdquo;</p>

<p>148.&nbsp;&nbsp;&nbsp;&nbsp;&nbsp;&nbsp; Moosa ke pichey uski qaum ke logon ne apne zewaron (ornaments) se ek bachde (calf) ka putla bana liya jis mein se bail (cow) ki si awaaz nikalti thi. Kya unhein nazar na aata tha ke woh na unse bolta hai na kisi maamle mein unki rehnumayi karta hai? Magar phir bhi unhon ne usey mabood bana liya aur woh sakht zalim thay.</p>

<p>149.&nbsp;&nbsp;&nbsp;&nbsp;&nbsp;&nbsp; Phir jab unki fareb khurdagi ka tilism toot gaya aur unhon ne dekh liya ke dar haqeeqat woh gumraah ho gaye hain to kehne lage ke &ldquo;agar hamare Rubb ne humpar reham na farmaya aur humse darguzar na kiya to hum barbaad ho jayenge&rdquo;.</p>

<p>150.&nbsp;&nbsp;&nbsp;&nbsp;&nbsp;&nbsp; Udhar se Moosa gusse aur ranjj mein bhara hua apni qaum ki taraf palta. Aatey hi usne kaha &ldquo;bahut buri jaanashini ki tum logon ne mere baad! Kya tumse itna sabr na hua ke apne Rubb ke hukm ka intezar kar lete?&rdquo; Aur takhtiyan phenk di aur apne bhai (Haroon) ke sar ke baal pakad kar usey kheencha. Haroon ne kaha &ldquo;aey meri Maa ke bete, in logon ne mujhe daba liya aur qareeb tha ke mujhe maar daalte. Pas tu dushmano ko mujhpar hasne ka mauqa na de aur is zalim giroh ke saath mujhe na shamil kar&rdquo;.</p>

<p>151.&nbsp;&nbsp;&nbsp;&nbsp;&nbsp;&nbsp; Tab Moosa ne kaha &ldquo;Aey Rubb, mujhe aur mere bhai ko maaf kar aur humein apni rehmat mein daakhil farma, tu sabse badhkar raheem hai.&rdquo;</p>

<p>152.&nbsp;&nbsp;&nbsp;&nbsp;&nbsp;&nbsp; (Jawab mein irshad hua ke) &ldquo;Jin logon ne bachdey (calf) ko mabood banaya woh zaroor apne Rubb ke gazab mein giraftaar hokar rahenge aur duniya ki zindagi mein zaleel honge. Jhoot ghadne walon ko hum aisi hi saza dete hain.</p>

<p>153.&nbsp;&nbsp;&nbsp;&nbsp;&nbsp;&nbsp; Aur jo log bure amal karein phir tauba karlein aur iman le aayein to yakeenan is tauba o iman ke baad tera Rubb darguzar aur reham farmane wala hai&rdquo;.</p>

<p>154.&nbsp;&nbsp;&nbsp;&nbsp;&nbsp;&nbsp; Phir jab Moosa ka gussa thanda hua to usne woh takhtiyan utha li jinki tehrir (writings) mein hidayat aur rehmat thi un logon ke liye jo apne Rubb se darte hain.</p>

<p>155.&nbsp;&nbsp;&nbsp;&nbsp;&nbsp;&nbsp; Aur usne apni qaum ke satter (seventy) aadmiyon ko muntakhab kiya taa-ke woh (uske saath) hamare muqarrar kiye huey waqt par haazir hon. Jab in logon ko ek sakht zalzale ne aa pakda to Moosa ne arz kiya &ldquo; aey mere sarkar, aap chahte to pehle hi inko aur mujhe halaak kar sakte thay, kya aap us kasoor mein jo hum mein se chandh nadano ne kiya tha hum sab ko halaak kar denge? Yeh to aap ki daali hui ek aazmaish thi jiske zariye se aap jise chahte hain gumraahi mein mubtala kardete hain aur jise chahte hain hidayat baksh dete hain. Hamare sarparast to aap hi hain, pas humein maaf kardijiye aur humpar reham farmaiye. Aap sabse badhkar maaf farmane wale hain.</p>

<p>156.&nbsp;&nbsp;&nbsp;&nbsp;&nbsp;&nbsp; Aur hamare liye is duniya ki bhalayi bhi likh dijiye aur aakhirat ki bhi, humne aapki taraf rujoo kar liya&rdquo;. Jawab mein irshad hua &ldquo;saza to main jise chahta hoon deta hoon, magar meri rehmat har cheez par chayi hui hai. Aur usey main un logon ke haqq mein likhunga jo nafarmani se parheiz karenge, zakat denge aur meri aayaat par iman layenge.&rdquo;</p>

<p>157.&nbsp;&nbsp;&nbsp;&nbsp;&nbsp;&nbsp; (Pas aaj yeh rehmat un logon ka hissa hai) jo is paigambar, Nabi e ummi ki pairwi ikhtiyar karein jiska zikr unhein apne yahan Taurat aur Injil mein likha hua milta hai. Woh unhein neki ka hukm deta hai, badhi (all corrupt things) se roakta hai, unke liye paak cheezein halal aur napaak cheezein haraam karta hai, aur unpar se woh boojh utaarta hai jo unpar laday huey thay aur woh bandishein kholta hai jin mein woh jakde huey thay. Lihaza jo log ispar iman layein aur iski himayat aur nusrat karein aur woh us roshni ki pairwi ikhtiyar karein jo iske saath naazil ki gayi hai, wahi falaah paane wale hain.</p>

<p>158.&nbsp;&nbsp;&nbsp;&nbsp;&nbsp;&nbsp; (Aey Muhammad) , kaho ke &ldquo; aey Insano , main tum sab ki taraf us khuda ka paigambar hoon jo zameen aur aasmano ki baadshahi ka maalik hai, uske siwa koi khuda nahin hai, wahi zindagi bakshta hai aur wahi maut deta hai. Pas iman lao Allah par aur uske bheje huey Nabi e ummi par jo Allah aur uske irshadat ko maanta hai, aur pairwi ikhtiyar karo uski, umeed hai ke tum raah e raast paa loge.</p>

<p>159.&nbsp;&nbsp;&nbsp;&nbsp;&nbsp;&nbsp; Moosa ki qaum mein ek giroh aisa bhi tha jo haqq ke mutabiq hidayat karta aur haqq hi ke mutabiq insaf karta tha.</p>

<p>160.&nbsp;&nbsp;&nbsp;&nbsp;&nbsp;&nbsp; Aur humne us qaum ko barah (twelve) gharano mein takseem karke unhein mustaqil girohon ki shakal de di thi. Aur jab Moosa se uski qaum ne pani maanga to humne usko ishara kiya ke falaan chattan par apni lathi maaro. Chunanchey is chattan se yakayak barah chashme (twelve springs) phoot nikle aur har giroh ne apne pani lene ki jagah mutaiyyan karli. Humne unpar badal (cloud) ka saya kiya aur unpar mann o salwa (quails) utara, khao woh paak cheezein jo humne tumko bakshi hain magar iske baad unhon ne jo kuch kiya to humpar zulm nahin kiya balke aap apne hi upar zulm karte rahe.</p>

<p>161.&nbsp;&nbsp;&nbsp;&nbsp;&nbsp;&nbsp; Yaad karo woh waqt jab unse kaha gaya tha ke is basti mein jaa kar bass (settle) jao aur iski paidawaar se apne hasb-e-mansha (whatever you please) rozi haasil karo aur hittatun hittatun(repentance) kehte jao aur shehar ke darwaze mein sajda reiz hote huey daakhil ho. Hum tumhari khataein maaf karenge aur neik rawiyya rakhne walon ko mazeed fazl se nawazenge&rdquo;.</p>

<p>162.&nbsp;&nbsp;&nbsp;&nbsp;&nbsp;&nbsp; Magar jo log unmein se zalim thay unhon ne us baat ko jo unse kahi gayi thi badal dala, aur nateeja yeh hua ke humne unke zulm ki padash mein unpar aasmaan se azaab bhej diya.</p>

<p>163.&nbsp;&nbsp;&nbsp;&nbsp;&nbsp;&nbsp; Aur zara inse us basti ka haal bhi pucho jo samandar ke kinare waqey thi, inhein yaad dilao woh waqiya ke wahan ke log sabt (sabbath/hafte) ke din ehkam e ilahi ki khilaf warzi karte thay aur yeh ke machliyan (fishes) sabt ke din ubhar ubhar kar satah (water&#39;s surface) par unke saamne aati thi aur sabt ke siwa baki dino mein nahin aati thi. Yeh is liye hota tha ke hum unki nafarmaniyon ki wajah se unko aazmaish mein daal rahe thay.</p>

<p>164.&nbsp;&nbsp;&nbsp;&nbsp;&nbsp;&nbsp; Aur inhein yeh bhi yaad dilao ke jab unmein se ek giroh ne dusre giroh se kaha tha ke &ldquo;tum aise logon ko kyun naseehat karte ho jinhein Allah halaak karne wala ya sakht saza dene wala hai&rdquo; to unhon ne jawab diya tha ke &ldquo;hum yeh sab kuch tumhare Rubb ke huzoor apni maazirat (excuse) pesh karne ke liye karte hain aur is umeed par karte hain ke shayad yeh log uski nafarmani se parheiz karne lagein.&rdquo;</p>

<p>165.&nbsp;&nbsp;&nbsp;&nbsp;&nbsp;&nbsp; Aakhir e kaar jab woh un hidayaat ko bilkul hi faramosh kar gaye jo unhein yaad karayi gayi thin to humne un logon ko bacha liya jo burayi se roakte thay aur baki sab logon ko jo zalim thay unki nafarmaniyon par sakht azaab mein pakad liya.</p>

<p>166.&nbsp;&nbsp;&nbsp;&nbsp;&nbsp;&nbsp; Phir jab woh poori sarkashi ke saath wahi kaam kiye chale gaye jis se unhein roka gaya tha, to humne kaha ke bandar ho jao zaleel aur khwar.</p>

<p>167.&nbsp;&nbsp;&nbsp;&nbsp;&nbsp;&nbsp; Aur yaad karo jabke tumhare Rubb ne elan kardiya ke &ldquo;woh qayamat tak barabar aise log bani Israel par musallat karta rahega jo unko badhtareen azaab denge.&rdquo; Yakeenan tumhara Rubb saza dene mein tez-dast (swift in chastising) hai aur yakeenan woh darguzar aur reham se bhi kaam lene wala hai.</p>

<p>168.&nbsp;&nbsp;&nbsp;&nbsp;&nbsp;&nbsp; Humne unko zameen mein tukde tukde karke bahut se qaumon mein takseem kardiya, kuch log inmein neik thay aur kuch is se mukhtalif aur hum unko acchey aur bure halaat se aazmaish mein mubtala karte rahe ke shayad yeh palat aayein.</p>

<p>169.&nbsp;&nbsp;&nbsp;&nbsp;&nbsp;&nbsp; Phir agli nasalon ke baad aise na-khalaf log unke janasheen (sucessors) huey jo kitaab e ilahi ke waris hokar isi duniya e dani (goods/ vanities of this world) ke faiyde sameit-te hain aur kehdete hain ke tawaqqu hai humein maaf kardiya jayega. Aur agar wahi mataa e duniya phir saamne aati hai to phir lapak kar usey le lete hain. Kya unse kitaab ka ahad nahin liya jaa chuka hai ke Allah ke naam par wahi baat kahein jo haqq ho? Aur yeh khud padh chuke hain jo kitaab mein likha hai, aakhirat ki qayamgaah to khuda-tars logon ke liye hi behtar hai, kya tum itni si baat nahin samajhte?</p>

<p>170.&nbsp;&nbsp;&nbsp;&nbsp;&nbsp;&nbsp; Jo log kitaab ki pabandi karte hain aur jinhon ne namaz qayam rakkhi hai, yaqeenan aise neik kirdaar logon ka ajar hum zaya nahin karenge.</p>

<p>171.&nbsp;&nbsp;&nbsp;&nbsp;&nbsp;&nbsp; Unhein woh waqt bhi kuch yaad hai jabke humne pahad ko hila kar unpar is tarah chaa diya tha ke goya woh chatri (umbrella/canopy) hai, aur yeh gumaan kar rahe thay ke woh inpar aa padega, aur us waqt humne unse kaha tha ke jo kitaab hum tumhein de rahe hain isey mazbooti ke saath thaamo (pakdo) aur jo kuch is mein likha hai usey yaad raakho, tawaqqu hai ke tum galat-rawi se bache rahoge.</p>

<p>172.&nbsp;&nbsp;&nbsp;&nbsp;&nbsp;&nbsp; Aur (aey Nabi), logon ko yaad dilao woh waqt jabke tumhare Rubb ne bani Adam ki pushton se unki nasal ko nikala tha aur unhein khud unke upar gawah banate huey pucha tha, &ldquo;kya main tumhara Rubb nahin hoon?&rdquo;Unhon ne kaha, &ldquo; zaroor aap hi hamare Rubb hain, hum ispar gawahi dete hain&rdquo;.Yeh humne is liye kiya ke kahin tum qayamat ke roz yeh na kehdo ke &ldquo;hum to is baat se be khabar thay&rdquo;.</p>

<p>173.&nbsp;&nbsp;&nbsp;&nbsp;&nbsp;&nbsp; Ya yeh na kehne lago ke &ldquo;shirk ki ibtida to hamare baap dada ne humse pehle ki thi aur hum baad ko unki nasal se paida huey, phir kya aap humein us kasoor mein pakadte hain jo galat kaar logon ne kiya tha&rdquo;.</p>

<p>174.&nbsp;&nbsp;&nbsp;&nbsp;&nbsp;&nbsp; Dekho, is tarah hum nishanyan wazeh taur par pesh karte hain aur is liye karte hain ke yeh log palat aayein.</p>

<p>175.&nbsp;&nbsp;&nbsp;&nbsp;&nbsp;&nbsp; Aur (aey Muhammad), inke saamne us shaks ka haal bayan karo jisko humne apni aayaat ka ilm ata kiya tha magar woh unki pabandi se nikal bhaga. Aakhir e kaar shaytan uske pichey padh gaya yahan tak ke woh bhatakne walon mein shamil hokar raha.</p>

<p>176.&nbsp;&nbsp;&nbsp;&nbsp;&nbsp;&nbsp; Agar hum chahte to usey un aayaton ke zariye se bulandi ata karte, magar woh to zameen hi ki taraf jhuk kar reh gaya aur apni khwahish e nafs hi ke pichey pada raha, lihaza uski haalat kuttey ki si ho gayi ke tum uspar hamla karo tab bhi zubaan latkaye rahe aur usey chodh do tab bhi zubaan latkaye rahe. Yahi misaal hai un logon ki jo hamari aayaat ko jhutlate hain. Tum yeh hikayaat (parables) inko sunate raho, shayad ke yeh kuch gaur o fikr karein.</p>

<p>177.&nbsp;&nbsp;&nbsp;&nbsp;&nbsp;&nbsp; Badi hi buri misaal hai aise logon ki jinhon ne hamari aayaat ko jhutlaya, aur woh aap apne hi upar zulm karte rahe hain.</p>

<p>178.&nbsp;&nbsp;&nbsp;&nbsp;&nbsp;&nbsp; Jise Allah hidayat bakshey bas wahi raah-e-raast paata hai aur jisko Allah apni rehnumayi se mehroon karde wahi nakaam o na-murad hokar rehta hai.</p>

<p>179.&nbsp;&nbsp;&nbsp;&nbsp;&nbsp;&nbsp; Aur yeh haqeeqat hai ke bahut se Jinn aur Insan aise hain jinko humne jahannum ke liye paida kiya hai. Unke paas dil hain magar woh unse sochte nahin, unke paas aankhein hain magar woh unse dekhte nahin, unke paas kaan hain magar woh unse sunte nahin. Woh jaanwaron ki tarah hain balke unse bhi zyada gaye guzre. Yeh woh log hain jo gaflat mein khoye gaye hain.</p>

<p>180.&nbsp;&nbsp;&nbsp;&nbsp;&nbsp;&nbsp; Allah acchey naamo ka mustahiq hai. Usko acchey hi naamo se pukaro, aur un logon ko chodh do jo uske naam rakhne mein raasti se munharif ho jaate hain. Jo kuch woh karte rahe hain uska badla woh paa kar rahenge.</p>

<p>181.&nbsp;&nbsp;&nbsp;&nbsp;&nbsp;&nbsp; Hamari makhlooq mein ek giroh aisa bhi hai jo theek theek haqq ke mutaabiq hidayat aur haqq hi ke mutaabiq insaf karta hai.</p>

<p>182.&nbsp;&nbsp;&nbsp;&nbsp;&nbsp;&nbsp; Rahe woh log jinhon ne hamari aayaat ko jhutla diya hai, to unhein hum ba-tadreej (step by step) aise tareeqe se tabahi ki taraf le jayenge ke unhein khabar tak na hogi.</p>

<p>183.&nbsp;&nbsp;&nbsp;&nbsp;&nbsp;&nbsp; Main unko dheel de raha hoon, meri chaal ka koi toad nahin hai.</p>

<p>184.&nbsp;&nbsp;&nbsp;&nbsp;&nbsp;&nbsp; Aur kya in logon ne kabhi socha nahin? Inke rafeeq par junoon ka koi asar nahin hai, woh to ek khabardaar hai jo (bura anjaam saamne aane se pehle) saaf saaf mutanabbey (warn) kar raha hai.</p>

<p>185.&nbsp;&nbsp;&nbsp;&nbsp;&nbsp;&nbsp; Kya in logon ne aasmaan o zameen ke intezam par kabhi gaur nahin kiya aur kisi cheez ko bhi jo khuda ne paida ki hai aankhein khol kar nahin dekha? Aur kya yeh bhi unhon ne nahin socha ke shayad inki mohlat e zindagi poori hone ka waqt kareeb aa laga ho? Phir aakhir paigambar ki is tambeeh (warning) ke baad aur kaunsi baat aisi ho sakti hai jispar yeh iman layein?</p>

<p>186.&nbsp;&nbsp;&nbsp;&nbsp;&nbsp;&nbsp; Jisko Allah rehnumayi se mehroom karde uske liye phir koi rehnuma nahin hai, aur Allah inhein inki sarkashi hi mein bhatkata hua chodey deta hai.</p>

<p>187.&nbsp;&nbsp;&nbsp;&nbsp;&nbsp;&nbsp; Yeh log tumse puchte hain ke aakhir woh qayamat ki ghadi kab naazil hogi? Kaho&ldquo;Iska ilm mere Rubb hi ke paas hai, usey apne waqt par wahi zaahir karega. Aasmano aur zameen mein woh bada sakht waqt hoga. Woh tumpar achanak aa jayega&rdquo;. Yeh log uske mutaaliq tumse is tarah puchte hain goya ke tum uski khoj mein lage huey ho. Kaho, &ldquo;uska ilm to sirf Allah ko hai magar aksar log is haqeeqat se na-waqif hain&rdquo;.</p>

<p>188.&nbsp;&nbsp;&nbsp;&nbsp;&nbsp;&nbsp; (Aey Muhammad), inse kaho &ldquo;main apni zaat ke liye kisi nafey (faiyde) aur nuqsan ka ikhtiyar nahin rakhta, Allah hi jo kuch chahta hai woh hota hai aur agar mujhe gaib ka ilm hota to main bahut se faiyde apne liye haasil karleta aur mujhe kabhi koi nuqsan na pahunchta. Main to mehaz ek khabardaar karne wala aur khush-khabri sunane wala hoon un logon ke liye jo meri baat maanein&rdquo;.</p>

<p>189.&nbsp;&nbsp;&nbsp;&nbsp;&nbsp;&nbsp; Woh Allah hi hai jisne tumhein ek jaan se paida kiya aur usi ki jins se uska joda banaya taa-ke uske paas sukoon haasil kare. Phir jab mard ne aurat ko dhank liya to usey ek khafif sa hamal reh gaya jise liye liye woh chalti phirti rahi, phir jab woh boojhal ho gayi to dono ne milkar Allah, apne Rubb se dua ki ke agar tu ne humko accha sa baccha diya to hum tere shukar-guzar honge.</p>

<p>190.&nbsp;&nbsp;&nbsp;&nbsp;&nbsp;&nbsp; Magar jab Allah ne unko ek sahih o saalim baccha de diya to woh uski is bakshish o inayat mein dusron ko uska shareek thehrane lage. Allah bahut buland o bartar hai in mushrikana baaton se jo yeh log karte hain.</p>

<p>191.&nbsp;&nbsp;&nbsp;&nbsp;&nbsp;&nbsp; Kaise nadaan hain yeh log ke unko khuda ka shareek thehrate hain jo kisi cheez ko bhi paida nahin karte balke khud paida kiye jaate hain.</p>

<p>192.&nbsp;&nbsp;&nbsp;&nbsp;&nbsp;&nbsp; Jo na unki madad kar sakte hain aur na aap apni madad hi par qaadir hain.</p>

<p>193.&nbsp;&nbsp;&nbsp;&nbsp;&nbsp;&nbsp; Agar tum unhein seedhi raah par aane ki dawat do to woh tumhare pichey na aayein, tum khwa unhein pukaro ya khamosh raho, dono suraton mein tumhare liye yaksan hi rahe.</p>

<p>194.&nbsp;&nbsp;&nbsp;&nbsp;&nbsp;&nbsp; Tum log khuda ko chodh kar jinhein pukarte ho woh to mehaz banday (slaves) hain jaise tum banday ho. Unse duaein maang dekho. Yeh tumhari duaon ka jawab dein agar unke baare mein tumhare khayalaat sahih hain.</p>

<p>195.&nbsp;&nbsp;&nbsp;&nbsp;&nbsp;&nbsp; Kya yeh paon (legs) rakhte hain ke unse chalein? Kya yeh haath rakhte hain ke unse pakadein? Kya yeh aankhein rakhte hain ke unse dekhein? Kya yeh kaan rakhte hain ke unse sunein? (Aey Muhammad), inse kaho ke &ldquo; bula lo apne thehraye huey shareekon ko phir tum sab mil kar mere khilaf tadbeerein (scheme/plot) karo aur mujhe hargiz mohlat na do.</p>

<p>196.&nbsp;&nbsp;&nbsp;&nbsp;&nbsp;&nbsp; Mera haami-o-nasir (guardian)woh khuda hai jisne yeh kitaab naazil ki hai, aur woh neik aadmiyon ki himayat karta hai.</p>

<p>197.&nbsp;&nbsp;&nbsp;&nbsp;&nbsp;&nbsp; Ba-khilaf iske tum jinhein khuda ko chodh kar pukarte ho woh na tumhari madad kar sakte hain aur na khud apni madad hi karne ke qabil hain.</p>

<p>198.&nbsp;&nbsp;&nbsp;&nbsp;&nbsp;&nbsp; Balke agar tum unhein seedhi raah par aane ke liye kaho to woh tumhari baat sun bhi nahin sakte , ba-zaahir tumko aisa nazar aata hai ke woh tumhari taraf dekh rahe hain magar fil-waqeh woh kuch bhi nahin dekhte&rdquo;.</p>

<p>199.&nbsp;&nbsp;&nbsp;&nbsp;&nbsp;&nbsp; (Aey Nabi), Narmi o darguzar ka tareeqa ikhtiyar karo, maroof ki talqeen kiye jao (enjoin good), aur jahilon se na uljho.</p>

<p>200.&nbsp;&nbsp;&nbsp;&nbsp;&nbsp;&nbsp; Agar kabhi shaytan tumhein uksaye to Allah ki panaah maango, woh sab kuch sunne aur jaanne wala hai.</p>

<p>201.&nbsp;&nbsp;&nbsp;&nbsp;&nbsp;&nbsp; Haqeeqat mein jo log muttaqi (Allah se darne wale/pious) hain unka haal to yeh hota hai ke kabhi shaytan ke asar se koi bura khayal agar unhein choo bhi jata hai to woh fawran choukanne (alert) ho jaate hain aur phir unhein saaf nazar aane lagta hai ke unke liye saheeh tareeqe-kar kya hai.</p>

<p>202.&nbsp;&nbsp;&nbsp;&nbsp;&nbsp;&nbsp; Rahe unke (yaani Shaytan ke) bhai bandh, to woh unhein unki kajrawi mein kheenche (deeper into error) liye chale jaate hain aur unhein bhatkane mein koi kasar utha nahin rakhte.</p>

<p>203.&nbsp;&nbsp;&nbsp;&nbsp;&nbsp;&nbsp; (Aey Nabi), jab tum in logon ke saamne koi nishani (yani moajiza) pesh nahin karte to yeh kehte hain ke tumne apne liye koi nishani kyun na intekhab karli? Inse kaho &ldquo;main to sirf us wahee ki pairwi karta hoon jo mere Rubb ne meri taraf bheji hai, yeh baseerat (vision) ki roshniyan hain tumhare Rubb ki taraf se aur hidayat aur rehmat hai un logon ke liye jo isey qabool karein.</p>

<p>204.&nbsp;&nbsp;&nbsp;&nbsp;&nbsp;&nbsp; Jab Quran tumhare saamne padha jaaye to isey tawajju se suno aur khamosh raho, shayad ke tumpar bhi rehmat ho jaaye&rdquo;.</p>

<p>205.&nbsp;&nbsp;&nbsp;&nbsp;&nbsp;&nbsp; (Aye Nabi), apne Rubb ko subah o shaam yaad kiya karo dil hi dil mein zaari (humility) aur khauf ke saath, aur zubaan se bhi halki awaz ke saath. Tum un logon mein se na ho jao jo gaflat mein padey huey hain.</p>

<p>206.&nbsp;&nbsp;&nbsp;&nbsp;&nbsp;&nbsp; Jo Farishte tumhare Rubb ke huzoor taqarrub ka muqaam rakhte hain woh kabhi apni badayi ke ghamand mein aakar uski ibaadat se mooh nahin moadte aur uski tasbeeh karte hain, aur uske aage jhuke rehte hain.</p></p>
                    </div>
                </div>
            </div>
        </div>


        <footer class="footer footer-default" style="position: fixed; bottom: 0px; width: 100%;">
            <div class="container">
              <div class="footer-partone">
              <strong>Transliteration By <a href="https://www.facebook.com/zulfikar.shaikh.52" > Zulfikar Shaikh </a></strong>
                </div>
                <div class="footer-parttwo">
                  
                    &copy;
                    <script>
                        document.write(new Date().getFullYear())
                    </script> | Designed by
                    <a href="https://www.facebook.com/PashaAbdulWaheed/" >Abdul Waheed</a>
                    
                </div>
            </div>
        </footer>
    </div>

</body>


   <!--   Core JS Files   -->
   <script src="../frontend/js/core/jquery.3.2.1.min.js" type="text/javascript"></script>
   <script src="../frontend/js/core/popper.min.js" type="text/javascript"></script>
   <script src="../frontend/js/core/bootstrap.min.js" type="text/javascript"></script>
   <!--  Plugin for Switches, full documentation here: http://www.jque.re/plugins/version3/bootstrap.switch/ -->
   <script src="../frontend/js/plugins/bootstrap-switch.js"></script>
   <!--  Plugin for the Sliders, full documentation here: http://refreshless.com/nouislider/ -->
   <script src="../frontend/js/plugins/nouislider.min.js" type="text/javascript"></script>
   <!--  Plugin for the DatePicker, full documentation here: https://github.com/uxsolutions/bootstrap-datepicker -->
   <script src="../frontend/js/plugins/bootstrap-datepicker.js" type="text/javascript"></script>
   <!-- Control Center for Now Ui Kit: parallax effects, scripts for the example pages etc -->
   <script src="../frontend/js/now-ui-kit9f1e.js?v=1.1.0" type="text/javascript"></script>


<script>
    $(document).ready(function(){
    
    var time = setInterval(alertFunc, 1);
    function alertFunc(){
      var stateValue = $("#cknm").is(":checked") ? $("#cknm").val() : 'off';
      if(stateValue == 'on'){
        $('#nightcolorheading').css("color","white");
        $('#nightcolor').removeClass("bg-white").addClass( "bg-default" );
        $('.section').css("background","#142634");
        $('body').css("background","#142634");
        $('#contentpara').css("color", "white");
        $('.footer').css("background","#888");
        
      }
      else{
        $('#nightcolorheading').css("color","black");
        $('#nightcolor').removeClass("bg-default").addClass( "bg-white" );
        $('.section').css("background","white");
        $('body').css("background","white");
        $('#contentpara').css("color", "black");
        $('.footer').css("background","#f2f2f2");
      }
    
    
    }
    
    });
    </script>


<!-- Mirrored from www.quranromanurdu.com/chapter/7 by HTTrack Website Copier/3.x [XR&CO'2014], Mon, 22 Jan 2024 19:00:57 GMT -->
</html>