<!DOCTYPE html>
<html lang="en">
  
<!-- Mirrored from www.quranromanurdu.com/chapter/2 by HTTrack Website Copier/3.x [XR&CO'2014], Mon, 22 Jan 2024 19:00:56 GMT -->
<!-- Added by HTTrack --><meta http-equiv="content-type" content="text/html;charset=UTF-8" /><!-- /Added by HTTrack -->
<head>
    <meta name=”description” content=”Quran Roman Urdu Transliteration”/>
    <meta name="keywords" content="Quran Roman Urdu Transliteration, Read Quran in Roman Urdu Translation,Quran, Quran urdu, urdu quran, quran, koran, Transliteration, muslim, islam, Allah,al quran terjemahan, quran translation in urdu, sahih international, quran in english pdf, quran defination, quran in urdu,read quran in urdu,quran with urdu translation word by word, pakistani quran app, quran in urdu only, the holy quran app, full quran with urdu translation para 1 to 30, tafseer ibn kaseer in roman urdu, urdu translation in roman script, quran verses in roman urdu, quran with urdu translation, search quran">
    <meta name="google" content="notranslate" />
    <meta http-equiv=”Content-Type” content=”text/html; charset=UTF-8”/>
      <meta charset="utf-8" />
      <link rel="apple-touch-icon" sizes="76x76" href="../frontend/img/apple-icon.html">
      <link rel="icon" type="image/png" href="../frontend/img/icon.jpg">
      <link rel="shortcut icon" href="../frontend/img/icon.jpg" type="image/x-icon" >
      <meta http-equiv="X-UA-Compatible" content="IE=edge,chrome=1" />
    <meta property="og:url"           content="../index.html" />
    <meta property="og:type"          content="website" />
    <meta property="og:title"         content="Quran Roman Urdu Transliteration" />
    <meta property="og:description"   content="Read Quran in Roman Urdu Transliteration" />
    <meta property="og:image"         content="../frontend/assets/img/quranbanner.html" />
    <meta name="twitter:card" content="summary" >
    <meta name="twitter:title" content="Quran Roman Urdu Transliteration" >
    <meta name="twitter:description" content="Read Quran in Roman Urdu Transliteration" >
    <meta name="twitter:image" content="../frontend/img/quranbanner.png" >
    <meta name="twitter:image:width" content="200" >
    <meta name="twitter:image:height" content="200" >
  
      <title>Quran Roman Urdu</title>
      <meta content='width=device-width, initial-scale=1.0, maximum-scale=1.0, user-scalable=0, shrink-to-fit=no' name='viewport' />
      <!--     Fonts and icons     -->
      <link href="https://fonts.googleapis.com/css?family=Montserrat:400,700,200" rel="stylesheet" />
      <link rel="stylesheet" href="../../maxcdn.bootstrapcdn.com/font-awesome/latest/css/font-awesome.min.css" />
      <!-- CSS Files -->
      <link href="../frontend/css/bootstrap.min.css" rel="stylesheet" />
      <link href="../frontend/css/now-ui-kit9f1e.css?v=1.1.0" rel="stylesheet" />
      <!-- CSS Just for demo purpose, don't include it in your project -->
      <link href="../frontend/css/demo.css" rel="stylesheet" />
      <link href="../frontend/css/style.css" rel="stylesheet" />
      <script type="text/javascript">
         function showcontent(number){
            
            var url = '_id.html';
            url = url.replace(':id',number);
            window.location = url
            
                        
      }
      </script>


  </head>

  <body class="profile-page sidebar-collapse">
    <!-- Navbar -->
    <nav class="navbar navbar-expand-lg bg-primary fixed-top navbar-transparent " color-on-scroll="400">
       <div class="container">
          <div class="dropdown button-dropdown">
             <a href="#" class="dropdown-toggle" id="navbarDropdown" data-toggle="dropdown">
             <span class="button-bar"></span>
             <span class="button-bar"></span>
             <span class="button-bar"></span>
             </a>
             <div class="dropdown-menu" aria-labelledby="navbarDropdown">
                <a class="dropdown-header">Menu</a>
             <a class="dropdown-item" href="../dawrah.html">Dawrah</a>
             <a class="dropdown-item" href="../Taharat.html">Taharat Kai Masail</a>
             <a class="dropdown-item" href="../Asma.html">Asma Ul Husna</a>
                <div class="dropdown-divider"></div>
                <a class="dropdown-item" href="#" data-toggle="modal" data-target="#myModal">Have an issue</a>
                <div class="dropdown-divider"></div>
                <a class="dropdown-item" href="#" data-toggle="modal" data-target="#myModal">Any Suggestion?</a>
             </div>
          </div>
          <div class="navbar-translate">
             <a class="navbar-brand" href="#" rel="tooltip" title="Quran Roman Urdu" data-placement="bottom" >
             Quran
             </a>
             <button class="navbar-toggler navbar-toggler" type="button" data-toggle="collapse" data-target="#navigation" aria-controls="navigation-index" aria-expanded="false" aria-label="Toggle navigation">
             <span class="navbar-toggler-bar bar1"></span>
             <span class="navbar-toggler-bar bar2"></span>
             <span class="navbar-toggler-bar bar3"></span>
             </button>
          </div>
          <div class="collapse navbar-collapse justify-content-end" id="navigation" data-nav-image="https://www.quranromanurdu.com/frontend/img/bg5.jpg">
             <ul class="navbar-nav">
             
               <li class="nav-item">
                  <a class="nav-link" href="../Taharat.html">Taharat Kai Masail</a>
               </li>
               <li class="nav-item">
                  <a class="nav-link" href="../Asma.html">Sura Al-Mulk</a>
               </li>
                <li class="nav-item">
                <a class="nav-link" href="../dawrah.html">Dawrah</a>
                </li>
                <li class="nav-item">
                   <a class="nav-link" href="#" data-toggle="modal" data-target="#myModal">Any Suggestion ?</a>
                </li>
                <li class="nav-item">
                  <a class="nav-link" rel="tooltip" title="Share on Facebook" data-placement="bottom" href="https://www.facebook.com/sharer/sharer.php?u=http://quranromanurdu.com" target="_blank">
                     <i class="fa fa-facebook-square"></i>
                     <p class="d-lg-none d-xl-none">Facebook</p>
                  </a>
               </li>
                <li class="nav-item">
                   <a class="nav-link" rel="tooltip" title="Share on Twitter" data-placement="bottom" href="https://twitter.com/home?status=http%3A//quranromanurdu.com" target="_blank">
                      <i class="fa fa-twitter"></i>
                      <p class="d-lg-none d-xl-none">Twitter</p>
                   </a>
                </li>

                
             </ul>
          </div>
       </div>
    </nav>
    <!-- End Navbar -->
    <!-- Modal Core -->
    <div class="modal fade" id="myModal" tabindex="-1" role="dialog" aria-labelledby="myModalLabel" aria-hidden="true">
       <div class="modal-dialog">
          <div class="modal-content" id="modal-content">
             <div class="modal-header">
                <button type="button" class="close" data-dismiss="modal" aria-hidden="true">&times;</button>
                <h4 class="modal-title" id="myModalLabel">Leave us a Message</h4>
             </div>
             <div class="modal-body" id="modal-body">
                <h5>Name</h5>
                <div class="">
                   <div class="input-group">
                      <input type="text" class="form-control" placeholder="Eg. Abdul" id="name">
                      <span class="input-group-addon">
                      <i class="now-ui-icons users_single-02"></i>
                      </span>
                   </div>
                </div>
                <h5>Email Address <span id="emailrequired" style="color:red;font-size: 12px; display: none;">required</span></h5>
                <div class="">
                   <div class="form-group" id="emaildivcolor">
                      <input type="text" placeholder="Eg. abdul@example.com" class="form-control form-control-success" id="email">
                   </div>
                </div>
                <h5>How can we Help you?</h5>
                <textarea class="form-control" placeholder="Here can be your nice text" rows="5" id="message"></textarea>
             </div>
             <div class="modal-footer">
                <button type="button" class="btn btn-default btn-simple" data-dismiss="modal">Close</button>
                <button type="button" class="btn btn-info btn-simple" id="sendmail">Send</button>
             </div>
          </div>
       </div>
    </div>
    <!-- End Modal Core -->
 
 
        <!-- Navbar -->
    <nav class="navbar navbar-expand-lg bg-white fixed-top" id="nightcolor">
        <div class="container">
            <div class="navbar-translate">
                <a class="navbar-brand" href="#" rel="tooltip" title="Quran Urdu Transliteration" data-placement="bottom" >
                    Chapter - 2
                </a>
               
                <button class="navbar-toggler navbar-toggler" type="button" data-toggle="collapse" data-target="#navigation" aria-controls="navigation-index" aria-expanded="false" aria-label="Toggle navigation">
                    <span class="navbar-toggler-bar bar1"></span>
                    <span class="navbar-toggler-bar bar2"></span>
                    <span class="navbar-toggler-bar bar3"></span>
                </button>
            </div>
          
            <div class="collapse navbar-collapse justify-content-end" id="navigation" data-nav-image="../frontend/img/bg5.jpg">

                <ul class="navbar-nav">
                    <li class="">
                        <a class="nav-link" href="#">
                            <p >Night Mode</p>
                        </a>
                    </li>
                    <li class="">
                        <a class="nav-link" href="#">
                            <p>
                              <input type="checkbox" id="cknm" name="checkbox" class="bootstrap-switch" data-on-label="ON" data-off-label="OFF">
                            </p>
                        </a>
                    </li>
                    <li class="nav-item">
                        <a class="nav-link" rel="tooltip" title="Share on Facebook" data-placement="bottom" href="https://www.facebook.com/sharer/sharer.php?u=http%3A//quranromanurdu.com/chapter.php?number=2" target="_blank">
                            <i class="fa fa-facebook-square"></i>
                            <p class="d-lg-none d-xl-none">Facebook</p>
                        </a>
                    </li>
                    <li class="nav-item">
                        <a class="nav-link" rel="tooltip" title="Share on Twitter" data-placement="bottom" href="https://twitter.com/home?status=http%3A//quranromanurdu.com/chapter.php?number=2" target="_blank">
                            <i class="fa fa-twitter"></i>
                            <p class="d-lg-none d-xl-none">Twitter</p>
                        </a>
                    </li>


                </ul>
            </div>
        </div>
    </nav>
    <!-- End Navbar -->
    <div class="wrapper">




        <div class="section">
            <div class="container" style="max-width: 1300px;">

                <div class="rows">
                    <div class="col-md-6 ml-auto mr-auto">
                        <h2 class="title text-center" id="nightcolorheading">Al-Baqarah</h2>
                      
                    </div>
                    <!-- Chapter content -->
                    <div class="col-md-10 ml-auto mr-auto" id="contentpara" style="font-size: 20px;">
                      <p> <p>Allah ke naam se jo Rehman o Raheem hai.</p>

<p>1.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Alif Laam Meem</p>

<p>2.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh Allah ki kitaab hai, is mein koi shakk nahin, hidayat hai un parheizgaar logon ke liye.</p>

<p>3.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo gaib par iman latey hain, namaz qayam karte hain , jo rizq humne unko diya hai usmein se kharch karte hain.</p>

<p>4.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo kitaab tumpar naazil ki gayi hai (yani Quran) aur jo kitaabein tumse pehle naazil ki gayi thi un sab par iman latey hain aur aakhirat par yaqeen rakhte hain.</p>

<p>5.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aise log apne Rubb ki taraf se raah e raast par hain aur wahi falaah paaney wale hain.</p>

<p>6.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jin logon ne (in baaton ko tasleem karne se) inkar kardiya, unke liye yaksan hai , khwa tum unhein khabardaar karo ya na karo, bahar haal woh maanne wale nahin hain.</p>

<p>7.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah ne unke dilon aur unke kaano par mohar laga di hai aur unki aankhon par purda padh gaya hai, woh sakht saza ke mustahiq hain.</p>

<p>8.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Baaz log aise bhi hain jo kehte hain ke hum Allah par aur aakhirat ke din par iman laye hain, halaanke dar-haqeeqat woh momin nahin hain.</p>

<p>9.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Woh Allah aur iman laane walon ke saath dhoke-baazi kar rahe hain, magar dar-asal woh khud apne aap hi ko dhoke mein daal rahe hain aur unhein iska shaoor nahin hai.</p>

<p>10.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Unke dilon mein ek bimari hai jise Allah ne aur zyada badha diya, aur jo jhoot woh bolte hain, uski padash mein unke liye dardnaak saza hai.</p>

<p>11.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jab kabhi unse kaha gaya ke zameen mein fasaad barpa na karo to unhon ne yahi kaha ke hum to islaah karne wale hain.</p>

<p>12.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Khabardaar! Haqeeqat mein yahi log mufsid (fasaad karne wale) hain magar unhein shaoor nahin hai.</p>

<p>13.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jab unse kaha gaya jis tarah dusre log iman laye hain usi tarah tum bhi iman lao to unhon ne yahi jawab diya &ldquo;kya hum bewaqufon ki tarah iman layein?&rdquo; khabardaar! Haqeeqat mein to yeh khud bewaquf hain, magar yeh jaante nahin hain.</p>

<p>14.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jab yeh ehle iman se milte hain, to kehte hain ke hum iman laye hain aur jab alaidagi (alone/privy) mein apne shaytano se milte hain, to kehte hain ke asal mein to hum tumhare saath hain aur in logon se mehaz mazaaq kar rahe hain.</p>

<p>15.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah unse mazaaq kar raha hai, woh inki rassi daraaz kiye jata hai, aur yeh apni sarkashi mein andhon ki tarah bhatakte chale jaate hain.</p>

<p>16.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh woh log hain jinhon ne hidayat ke badle gumaraahi khareed li hai, magar yeh sauda inke liye nafa baksh nahin hai aur yeh hargiz saheeh raaste par nahin hain.</p>

<p>17.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Inki misaal aise hai jaise ek shaks ne aag roshan ki aur jab usne saare maahol ko roshan kardiya to Allah ne inka noor e basarat (vision) salb karliya aur inhein is haal mein chodh diya ke taarikiyon (andheron) mein inhein kuch nazar nahin aata.</p>

<p>18.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh behre hain, gungay hain, andhey hain, yeh ab na paltenge.</p>

<p>19.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ya phir inki misaal yun samjho ke aasmaan se zoar ki baarish ho rahi hai aur iske saath andheri ghata aur kadak chamak bhi hai, yeh bijli ke kadake sunkar apni jaano ke khauf se kaano mein ungliyan thunse lete hain aur Allah in munkireen e haqq ko har taraf se ghere mein liye huey hai.</p>

<p>20.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Chamak se inki haalat yeh ho rahi hai ke goya anqareeb bijli inki basarat (vision) uchak le jayegi, jab zara kuch roshni inhein mehsoos hoti hai to is mein kuch door chal lete hain aur jab inpar andhera cha jata hai to khade ho jaate hain. Allah chahta to inki samaat (hearing) aur basarat bilkul hi salb karleta, yaqeenan woh har cheez par qaadir hai.</p>

<p>21.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Logon! Bandagi ikhtiyar karo apne us Rubb ki jo tumhara aur tumse pehle jo log ho guzre hain un sabka khaliq hai, tumhare bachne ki tawaqqu isi surat ho sakti hai.</p>

<p>22.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Wahi to hai jisne tumhare liye zameen ka farsh bichaya, aasmaan ki chath banayi, upar se pani barsaya aur uske zariye se har tarah ki paidawaar nikal kar tumhare liye rizq baham pahunchaya, pas jab tum yeh jaante ho to dusron ko Allah ka madd e muqabil na thehrao.</p>

<p>23.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur agar tumhein is amr mein shakk hai ke yeh kitaab jo humne apne banday par utari hai, yeh hamari hai ya nahin, to iske manind (similar) ek hi surat bana lao, apne saare ham-nawa ko bula lo (associates to assist you), ek Allah ko chodh kar baki jis jis ki chaho madad lelo agar tum sacche ho to yeh kaam karke dikhao.</p>

<p>24.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Lekin agar tumne aisa na kiya aur yaqeenan kabhi nahin kar sakte, to daro us aag se jiska indhan (fuel) banenge Insan aur patthar, jo muhaiyya ki gayi hai munkireen e haqq ke liye.</p>

<p>25.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur (aey paigambar), jo log is kitaab par iman le aaye aur (iske mutabiq) apne amaal durust karlein, unhein khush-khabri dedo ke unke liye aise baagh hain, jinke nichey nehrein behti hongi. Un baaghon ke phal surat mein duniya ke phalon se miltey jhulte honge, jab koi phal unhein khane ko diya jayega, to woh kahenge ke aise hi phal is se pehle duniya mein humko diye jaate thay. Unke liye wahan pakeeza biwiyan hongi, aur woh wahan hamesha rahenge.</p>

<p>26.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Haan, Allah is se hargiz nahin sharmata ke machhar ya is se bhi haqeer-tar (insignificant) kisi cheez ki tamseelein (examples) de. Jo log haqq baat ko qabool karne wale hain, woh inhi tamseelon ko dekh kar jaan lete hain ke yeh haqq hai jo unke Rubb hi ki taraf se aaya hai, aur jo maanne wale nahin hain, woh inhein sunkar kehne lagte hain ke aisi tamseelon se Allah ko kya sarokar? Is tarah Allah ek hi baat se bahuton ko gumraahi mein mubtala kardeta hai aur bahuton ko raah e raast dikha deta hai. Aur gumraahi mein woh unhi ko mubtala karta hai jo faasiq hain.</p>

<p>27.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah ke ahad ho mazboot baandh lene ke baad toad dete hain, Allah ne jise joadne ka hukm diya hai usey kaat-te hain, aur zameen mein fasaad barpa karte hain. Haqeeqat mein yahi log nuqsan uthane wale hain.</p>

<p>28.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tum Allah ke saath kufr ka rawayya kaise ikhtiyar karte ho halaanke tum be-jaan thay , usne tumko zindagi ata ki, phir wahi tumhari jaan salb karega, phir wahi tumhein dobara zindagi ata karega, phir usi ki taraf tumhein palat kar jana hai.</p>

<p>29.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Wahi to hai, jisne tumhare liye zameen ki saari cheezein paida ki, phir upar ki taraf tawajju farmayi aur saat aasmaan ustwaar kiye aur woh har cheez ka ilm rakhne wala hai.</p>

<p>30.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir zara us waqt ka tasavvur karo jab tumhare Rubb ne Farishton se kaha tha ke &ldquo; main zameen mein ek khalifa banane wala hoon&rdquo; unhon ne arz kiya : &ldquo;kya aap zameen mein kisi aise ko muqarrar karne wale hain, jo iske intizaam ko bigadh dega aur khoon-reziyan karega? Aap ki hamd o sana ke saath tasbeeh aur aap ke liye taqdees to hum kar hi rahe hain.&rdquo; Farmaya: &ldquo; main jaanta hoon jo kuch tum nahin jaante.&rdquo;</p>

<p>31.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Iske baad Allah ne Adam ko saari cheezon ke naam sikhaye, phir unhein Farishton ke saamne pesh kiya aur farmaya &ldquo;agar tumhara khayal saheeh hai (ke kisi khalifa ke taqarrur se intezam bigad jayega) to zara in cheezon ke naam batao.&rdquo;</p>

<p>32.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Unhon ne arz kiya: &ldquo;nuqs (defect) se paak to aap hi ki zaat hai, hum to bas itna hi ilm rakhte hain, jitna aapne humko de diya hai, haqeeqat mein sab kuch jaanne aur samajhne wala aap ke siwa koi nahin&rdquo;.</p>

<p>33.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir Allah ne Adam se kaha: &ldquo; tum inhein in cheezon ke naam batao&rdquo; jab usne unko un sabke naam bata diye, to Allah ne farmaya : &ldquo; maine tumse kaha na tha ke main aasmaano aur zameen ki woh saari haqeeqatein jaanta hoon jo tumse makhfi (chupi) hain, jo kuch tum zaahir karte ho, woh bhi mujhe maloom hai aur jo kuch tum chupate ho, usey bhi main jaanta hoon.&rdquo;</p>

<p>34.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir jab humne Farishton ko hukm diya ke Adam ke aage jhuk jao, to sab jhuk gaye, magar Iblis ne inkar kiya, woh apni badayi ke ghamand mein padh gaya aur nafarmaano mein shamil ho gaya.</p>

<p>35.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir humne Adam se kaha ke &ldquo;Tum aur tumhari biwi, dono jannat mein raho aur yahan ba-faraagat jo chaho khao, magar is darakht ka rukh na karna, warna zalimon mein shumaar honge&rdquo;.</p>

<p>36.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aakhir e kaar shaytan ne in dono ko is darakht ki targeeb dekar hamare hukm ki pairwi se hata diya aur inhein us haalat se nikalwa kar chodha jismein woh thay. Humne hukm diya ke, ab tum sab yahan se utar jao, tum ek dusre ke dushman ho aur tumhein ek khaas waqt tak zameen (mein) theharna aur wahin guzar basar karna hai&rdquo;.</p>

<p>37.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Us waqt Adam ne apne Rubb se chandh kaleemat seekh kar tauba ki, jisko uske Rubb ne qabool karliya, kyunke woh bada maaf karne wala aur reham farmane wala hai.</p>

<p>38.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Humne kaha ke, &ldquo;tum sab yahan se utar jao phir jo meri taraf se koi hidayat tumhare paas pahunche, to jo log meri hidayat ki pairwi karenge, unke liye kisi khauf aur ranjh ka mauqa na hoga.</p>

<p>39.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jo isko qabool karne se inkar karenge aur hamari aayaat ko jhutlayenge, woh aag mein jaane wale log hain, jahan woh hamesha rahenge.&rdquo;</p>

<p>40.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey bani-Israel ! zara khayal karo meri us niyamat ka jo maine tumko ata ki thi, mere saath tumhara jo ahad (covenant) tha usey tum poora karo, to mera jo ahad tumhare saath tha usey main poora karunga aur mujh hi se tum daro.</p>

<p>41.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur maine jo kitaab bheji hai uspar iman lao, yeh us kitaab ki taeed (confirmation) mein hai jo tumhare paas pehle se maujood thi, lihaza sabse pehle tum hi iske munkir na ban jao thodi keemat par meri aayaat ko na bech daalo aur mere gazab se bacho.</p>

<p>42.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Baatil ka rang chadha kar haqq ko mushtaba (confound) na banao aur na jaante boojhte haqq ko chupane ki koshish karo.</p>

<p>43.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Namaz qayam karo, zakat do aur jo log mere aage jhuk rahe hain unke saath tum bhi jhuk jao.</p>

<p>44.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tum dusron ko to neki ka raasta ikhtiyar karne ke liye kehte ho, magar apne aap ko bhool jaate ho? Halaanke tum kitaab ki tilawat karte ho, kya tum aqal se bilkul hi kaam nahin lete?</p>

<p>45.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Sabar aur namaz se madad lo, beshak namaz ek sakht mushkil kaam hai.</p>

<p>46.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar un farma-bardaar bandon ke liye mushkil nahin hai jo samajhte hain ke aakhir e kaar unhein apne Rubb se milna aur usi ki taraf palat kar jana hai.</p>

<p>47.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey bani Israel! Yaad karo meri us niyamat ko , jis se maine tumhein nawaza tha aur is baat ko ke maine tumhein duniya ki saari qaumon par fazilat ata ki thi.</p>

<p>48.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur daro us din se jab koi kisi ke zara kaam na aayega, na kisi ki taraf se sifarish qabool hogi, na kisi ko fidiya lekar choda jayega, aur na mujrimon ko kahin se madad mil sakegi.</p>

<p>49.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo woh waqt, jab humne tumko Firouniyon ki ghulami se najaat bakshi, unhon ne tumhein sakht azaab mein mubtala kar rakkha tha, tumhare ladkon ko zibah karte thay aur tumhari ladkiyon ko zinda rehne dete thay aur is haalat mein tumhare Rubb ki taraf se tumhari badi aazmaish thi.</p>

<p>50.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo woh waqt, jab humne samandar phadh kar tumhare liye raasta banaya, phir is mein se tumhein ba-khairiyat guzarwa diya, phir wahin tumhari aankhon ke saamne Firouniyon ko garqaab (drowned) kiya.</p>

<p>51.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo, jab humne Moosa ko chalis shabana roz ki qarardaad par bulaya, to uske pichey tum bachdey (calf) ko apna mabood bana baithe us waqt tumne badi zyadati ki thi.</p>

<p>52.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar ispar bhi humne tumhein maaf kardiya ke shayad ab tum shukar-guzar bano.</p>

<p>53.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo ke (theek us waqt jab tum yeh zulm kar rahe thay) humne Moosa ko kitaab aur furqan ata ki taa-ke tum uske zariye se seedha raasta paa sako.</p>

<p>54.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo jab Moosa (yeh niyamat lete huey palta, to us) ne apni qaum se kaha ke &ldquo;logon, tumne bachde ko mabood bana kar apne upar sakht zulm kiya hai, lihaza tum log apne khaliq ke huzoor tauba karo aur apni jaano ko halaak karo, isi mein tumhare khaliq ke nazdeek tumhari behtari hai&rdquo; us waqt tumhare khaliq ne tumhari tauba qabool karli ke woh bada maaf karne wala aur reham farmane wala hai.</p>

<p>55.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo jab tumne Moosa se kaha tha ke hum tumhare kehne ka hargiz yaqeen na karenge, jab tak ke apni aankhon se alaniya khuda ko (tumse kalaam karte) na dekhlein us waqt tumhare dekhte dekhte ek zabardast saayqe ne(thunderbolt struck) tumko aa liya.</p>

<p>56.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tum be-jaan hokar gir chuke thay, magar phir humne tumko jila uthaya, shayad ke is ehsan ke baad tum shukar-guzar ban jao.</p>

<p>57.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Humne tumpar abar ka saya (cloud to overshadow) kiya, mann o salwa ki giza tumhare liye faraham ki aur tumse kaha ke jo paak cheezein humne tumhein bakshi hain, unhein khao, magar tumhare aslaaf (forefathers) ne jo kuch kiya, woh humpar zulm na tha, balke unhon ne aap apne hi upar zulm kiya.</p>

<p>58.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir yaad karo jab humne kaha tha ke, &ldquo;yeh basti jo tumhare saamne hai, is mein daakhil ho jao, iski paidawaar jis tarah chaho mazey se khao, magar basti ke darwaze mein sajda reiz hote huey daakhil hona aur kehte jana hitta-tun hitta-tun (repentance), hum tumhari khataon se darguzar karenge aur neikukaron ko mazeed fazl o karam se nawazenge&rdquo;.</p>

<p>59.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar jo baat kahi gayi thi, zalimon ne usey badal kar kuch aur kardiya, aakhir e kaar humne zulm karne walon par aasmaan se azaab naazil kiya, yeh saza thi un na-farmaniyon ki jo woh kar rahe thay.</p>

<p>60.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo, jab Moosa ne apni qaum ke liye pani ki dua ki to humne kaha ke falaan chattan par apna asa maaro chunanchey us se barah (twelve) chashme (springs) phoot nikle aur har qabile ne jaan liye ke kaunsi jagah uske pani lene ki hai. Us waqt yeh hidayat kardi gayi thi ke Allah ka diya hua rizq khao, peo aur zameen mein fasaad na phaylate phiro.</p>

<p>61.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo, jab tumne kaha tha ke, &ldquo;Aey Moosa, hum ek hi tarah ke khane par sabr nahin kar saktey, apne Rubb se dua karo ke hamare liye zameen ki paidawaar saag (herbs), tarkari, kheera, kakdi, gehoon, lasan, pyaz, daal wagaira paida kare&rdquo; to Moosa ne kaha &ldquo; &ldquo;kya ek behtar cheez ke bajaye tum adna darje ki cheezein lena chahte ho? Accha, kisi shehri aabaadi mein jaa raho, jo kuch tum maangte ho wahan mil jayega&rdquo;. Aakhir e kaar naubat yahan tak pahunchi ke zillat o khwari aur pasti o badhaali unpar musallat ho gayi aur woh Allah ke gazab mein ghir gaye, yeh nateeja tha iska jo woh Allah ki aayaat se kufr karne lage aur paigambaron ko na-haqq qatal karne lage, yeh nateeja tha unki nafarmaaniyon ka aur is baat ka ke woh hudood sharaa se nikal nikal jaate thay.</p>

<p>62.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaqeen jaano ke Nabi e arabi ko maanne wale hon ya yahudi, Isayi hon ya Sabyi, jo bhi Allah aur roz e aakhir par iman layega aur neik amal karega, uska ajar uske Rubb ke paas hai aur uske liye kisi khauf aur ranjh ka mauqa nahin hai.</p>

<p>63.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo woh waqt, jab humne Tur (mount sinai) ko tumpar utha kar tumse pukhta ahad liya tha aur kaha tha ke &ldquo;jo kitaab hum tumhein de rahe hain usey mazbooti ke saath thamna aur jo ehkam o hidayaat is mein darj hain unhein yaad rakhna, isi zariye se tawaqqu ki jaa sakti hai ke tum taqwa ki rawish par chal sakoge&rdquo;.</p>

<p>64.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar iske baad tum apne ahad se phir gaye ispar bhi Allah ke fazl aur uski rehmat ne tumhara saath na choda, warna tum kabhi ke tabaah ho chuke hote.</p>

<p>65.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir tumhein apni qaum ke un logon ka qissa to maloom hi hai jinhon ne Sabt (sabbath) ka kanoon toda tha, humne unhein keh diya ke bandar ban jo aur is haal mein raho ke har taraf se tumpar dhutkaar phitkaar (despised and hated) padey.</p>

<p>66.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Is tarah humne unke anjaam ko us zamane ke logon aur baad ki aane wali nasalon ke liye ibrat aur darne walon ke liye naseehat bana kar choda.</p>

<p>67.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir woh waqiya yaad karo, jab Moosa ne apne qaum se kaha ke, Allah tumhein ek gai (cow) zibah karne ka hukm deta hai. Kehne lage kya tum humse mazaaq karte ho? Moosa ne kaha, main is se khuda ki panaah maangta hoon ke jaahilon ki si baatein karoon.</p>

<p>68.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Bole, accha apne Rubb se darkhwast karo ke woh humein is gai ki kuch tafseel bataye, Moosa ne kaha, Allah ka irshad hai ke woh aisi gai honi chahiye jo na boodhi ho na bachhiya, balke awsat umar ki ho, lihaza jo hukm diya jata hai uski tameel karo.</p>

<p>69.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir kehne lage apne Rubb se yeh aur puch do ke uska rang kaisa ho, Moosa ne kaha woh farmata hai zard (yellow) rang ki gai honi chahiye, jiska rang aisa shukh (bright) ho ke dekhne walon ka jee khush ho jaaye.</p>

<p>70.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir bole apne Rubb se saaf saaf pucho kar batao kaisi gai matloob hai, humein iski taayun mein ishtabah ho gaya hai, Allah ne chaha to hum iska pata paa lenge.</p>

<p>71.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Moosa ne jawab diya: Allah kehta hai ke woh aisi gai hai jis se khidmat nahin li jati, na zameen joth-ti hai na pani kheenchti hai, saheeh saalim aur be daag hai, ispar woh pukaar utthey ke haan, ab tumne theek pata bataya hai,phir unhon ne usey zibah kiya, warna woh aisa karte maloom na hote thay.</p>

<p>72.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur tumhein yaad hai woh waqia jab tumne ek shaks ki jaan li thi, phir uske baare mein jhagadne aur ek dusre par qatal ka ilzam thopne lage thay aur Allah ne faisla karliya tha ke jo kuch tum chupate ho usey khol kar rakh dega.</p>

<p>73.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Us waqt humne hukm diya ke maqtool ki laash ko uske ek hisse se zarb lagaoo, dekho is tarah Allah murdon ko zindagi bakshta hai aur tumhein apni nishaniyan dikhata hai taa-ke tum samjho.</p>

<p>74.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar aisi nishaniyan dekhne ke baad bhi aakhir e kaar tumhare dil sakht hogaye, pattharon ki tarah sakht, balke sakhti mein kuch inse bhi badey huey, kyunke pattharon mein se to koi aisa bhi hota hai jismein se chashme phoot behte hain, koi phathta hai aur is mein se pani nikal aata hai aur koi khuda ke khauf se laraz kar girr bhi padhta hai. Allah tumhare kartooton se bekhabar nahin hai.</p>

<p>75.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey Musalmano! Ab kya in logon se tum yeh tawaqqu rakhte ho ke yeh tumhari dawat par iman le ayenge? Halaanke inmein se ek giroh ka shewa yeh raha hai ke Allah ka kalaam suna aur phir khoob samajh boojh kar Danista (knowingly) is mein tehreef ki.</p>

<p>76.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Muhammad Rasool Allah par) iman laane walon se milte hain to kehte hain ke hum bhi unhein maante hain, aur jab aapas mein ek dusre se takhliye (private) ki baat chit hoti hai to kehte hain ke bewaqoof ho gaye ho? In logon ko woh baatein batate ho jo Allah ne tumpar kholi hain taa-ke tumhare Rubb ke paas tumhare muqable mein unhein hujjat mein pesh karein?</p>

<p>77.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur kya yeh jaante nahin hain ke jo kuch yeh chupate hain aur jo kuch zaahir karte hain, Allah ko sab baaton ki khabar hai.</p>

<p>78.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Inmein ek dusra giroh ummiyon (unlettered) ka hai, jo kitaab ka to ilm rakhte nahin, bas apni bay-buniyad ummedon aur aarzuon ko liye baithe hain aur mehaz weham o gumaan par chale jaa rahe hain.</p>

<p>79.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Pas halakat aur tabahi hai un logon ke liye jo apne haathon se sharaa ka nawishta likhte hain (who write books with their own hands), phir logon se kehte hain ke yeh Allah ke paas se aaya hua hai taa-ke iske muawze mein thoda sa faiyda haasil karlein. Unke haathon ka likha bhi unke liye tabahi ka samaan hai aur unki yeh kamayi bhi unke liye mujeeb e halakat.</p>

<p>80.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Woh kehte hain ke dozakh ki aag humein hargiz choone wali nahin illa yeh ke chandh roz ki saza mil jaaye to mil jaaye. inse pucho , kya tumne Allah se koi ahad le liya hai, jiski khilaf-warzi woh nahin kar sakta? Ya baat yeh hai ke tum Allah ke zimee daal kar aisi baatein kehdete ho jinke mutaaliq tumhein ilm nahin hai ke usne inka zimma liya hai? Aakhir tumhein dozakh ki aag kyun na chooeygi?</p>

<p>81.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo bhi badhi kamayega aur apni khata-kaari ke chakkar mein pada rahega, woh dozakhi hai aur dozakh hi mein woh hamesha rahega.</p>

<p>82.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jo log iman layenge aur neik amal karnege wahi jannati hain aur jannat mein woh hamesha rahenge.</p>

<p>83.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaad karo, Israel ki aulad se humne pukhta ahad liya tha ke Allah ke siwa kisi ki ibaadat na karna, Maa Baap ke saath, rishtedaaron ke saath, yateemon aur miskeeno ke saath neik sulook karna, logon se bhali baat kehna , Namaz qayam karna aur zakat dena, magar thode aadmiyon ke siwa tum sab us ahad se phir gaye aur ab tak phire huey ho.</p>

<p>84.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir zara yaad karo, humne tumse mazboot ahad liya tha ke aapas mein ek dusre ka khoon na bahana aur na ek dusre ko ghar se be-ghar karna, tumne iska iqrar kiya tha, tum khud ispar gawah ho.</p>

<p>85.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar aaj wahi tum ho ke apne bhai bandhon ko qatal karte ho, apni biradri ke kuch logon ko be-khanuma (be-ghar) kardete ho, zulm o zyadati ke saath unke khilaf jatthey bandiyan karte ho ,aur jab woh ladayi mein pakde huey tumhare paas aate hain, to unki rihayi ke liye fidiye ka lein dain karte ho, halaanke unhein unke gharon se nikalna hi serah se tumpar haraam tha. To kya tum kitaab ke ek hisse par iman latey ho aur dusre hisse ke saath kufr karte ho? Phir tum mein se jo log aisa karein unki saza iske siwa aur kya hai ke duniya ki zindagi mein zaleel o khwar hokar rahein aur aakhirat mein shadeed-tareen azaab ki taraf pher diye jayein? Allah un harkaat se be-khabar nahin hai jo tum kar rahe ho.</p>

<p>86.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh woh log hain jinhon ne aakhirat bech kar duniya ki zindagi khareed li hai, lihaza na inki saza mein ko takhfeef (kami) hogi aur na unhein koi madad pahunch sakegi.</p>

<p>87.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Humne Moosa ko kitaab di, iske baad pai dar pai Rasool bheje, aakhir e kaar Isa Ibn Maryam ko roshan nishaniyan dekar bheja aur rooh e paak se uski madad ki, phir yeh tumhara kya dhang hai ke jab bhi koi Rasool tumhari khwahishaat e nafs ke khilaf koi cheez lekar tumhare paas aaya, to tumne uske muqable mein sarkashi hi ki, kisi ko jhutlaya aur kisi ko qatal kar daala.</p>

<p>88.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Woh kehte hain, hamare dil mehfooz hain, nahin asal baat yeh hai ke unke kufr ki wajah se unpar Allah ki phitkar padi hai, is liye woh kam hi iman latey hain.</p>

<p>89.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur ab jo ek kitaab Allah ki taraf se unke paas aayi hai, uske saath unka kya bartaao hai? Bawajood yeh ke woh us kitaab ki tasdeeq karti hai jo unke paas pehle se maujood thi, bawajood yeh ke iski aamad se pehle woh khud kuffar ke muqable mein fatah o nusrat ki duaein maanga karte thay, magar jab woh cheez aa gayi jise woh pehchan bhi gaye to unhon ne usey maanne se inkar kardiya, khuda ki laanat in munkireen par.</p>

<p>90.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kya bura zariya hai jis se yeh apne nafs ki tasalli haasil karte hain ke jo hidayat Allah ne naazil ki hai, usko qabool karne se sirf is zidd ki bina par inkar kar rahe hain ke Allah ne apne fazl (wahee o risalat) se apne jis banday ko khud chaha, nawaz diya! Lihaza ab yeh gazab baala-e-gazab ke mustahiq ho gaye hain aur aise kafiron ke liye sakht zillat aamez saza muqarrar hai.</p>

<p>91.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jab unse kaha jata hai ke jo kuch Allah ne naazil kiya hai uspar iman lao to woh kehte hain &ldquo;hum to sirf us cheez par iman latey hain jo hamare haan (yani nasal e Israel) mein utri hai&rdquo; is daiyre ke bahar jo kuch aaya hai usey maanne se woh inkar inkar karte hain, halaanke woh haqq hai aur us taleem ki tasdeeq o taeed kar raha hai jo unke haan pehle se maujood thi. Accha, unse kaho : agar tum us taleem hi par iman rakhne wale ho jo tumhare haan aayi thi, to is se pehle Allah ke un paigambaron ko (jo khud bani Israel mein paida huey thay) kyun qatal karte rahe?</p>

<p>92.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumhare paas Moosa kaisi kaisi roshan nishaniyon ke saath aaya phir bhi tum aise zalim thay ke iske peeth moadte hi bachde ko mabood bana baithe.</p>

<p>93.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir zara us misaq (covenant) ko yaad karo jo Tur ko tumhare upar utha kar humne tumse liya tha, humne taaqeed ki thi ke jo hidayaat hum de rahe hain, unki sakhti ke saath pabandi karo aur kaan laga kar suno. Tumhare aslaaf ne kaha ke humne sun liya, magar maanenge nahin aur inki baatil parasti ka yeh haal tha ke dilon mein unke bachda (calf) hi basa hua tha. Kaho: agar tum momin ho to yeh ajeeb iman hai jo aisi buri harakat ka tumhein hukm deta hai.</p>

<p>94.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Inse kaho ke agar waqayi Allah ke nazdeek aakhirat ka ghar tamaan Insano ko chodh kar sirf tumhare hi liye makhsoos hai, tab to tumhein chahiye ke maut ki tamanna karo agar tum apne is khayal mein sacche ho.</p>

<p>95.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yaqeen jaano ke yeh kabhi iski tamanna na karenge, is liye ke apne haathon jo kuch kamaa kar unhon ne wahan bheja hai, uska iqtaza yahi hai (ke yeh wahan jaane ki tamanna na karein) Allah in zalimon ke haal se khoob waqif hai.</p>

<p>96.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tum inhein sabse badh kar jeene ka harees paoge hatta ke yeh is maamle mein mushrikon se bhi badhey huey hain . Inmein se ek ek shaks yeh chahta hai ke kisi tarah hazaar baras jiye, halaanke lambi umar bahar haal usey azaab se to door nahin phenk sakti. Jaise kuch aamaal yeh kar rahe hain, Allah to inhein dekh hi raha hai.</p>

<p>97.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Inse kaho ke jo koi Jibrael se adawat (dushmani) rakhta ho, usey maloom hona chahiye ke Jibrael ne Allah hi ke izan se yeh Quran tumhare qalb par naazil kiya hai, jo pehle aayi hui kitaabon ki tasdeeq o taeed karta hai aur iman laane walon ke liye hidayat aur kamiyabi ki basharat bankar aaya hai.</p>

<p>98.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Agar Jibrael se inki adawat ka sabab yahi hai, to kehdo ke) jo Allah aur uske Farsihton aur uske Rasoolon aur Jibrael aur Michail ke dushman hain, Allah un kafiron ka dushman hai.</p>

<p>99.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Humne tumhari taraf aisi aayaat naazil ki hain jo saaf saaf haqq ka izhar karne wali hain aur inki pairwi se sirf wahi log inkar karte hain jo fasiq hain.</p>

<p>100.&nbsp;&nbsp;&nbsp;&nbsp;&nbsp;&nbsp; Kya hamesha aisa hi nahin hota raha hai ke jab unhon ne koi ahad kiya, to unmein se ek na ek giroh ne usey zaroor hi baala e taaq (peeth pichey) rakh diya (set them aside)? Balke inmein se aksar aise hi hain jo sacche dil se iman nahin latey.</p>

<p>101.&nbsp;&nbsp;&nbsp;&nbsp;&nbsp;&nbsp; Aur jab inke paas Allah ki taraf se koi Rasool us kitaab ki tasdeeq o taeed karta hua aaya jo inke haan pehle se maujood thi to in ehle kitaab mein se ek giroh ne kitaab Allah ko is tarah pas-e-pusht (peeth pichey) dala goya ke woh kuch jaante hi nahin.</p>

<p>102.&nbsp;&nbsp;&nbsp;&nbsp;&nbsp;&nbsp; Aur lage un cheezon ki pairwi karne jo shayateen Sulaiman ki sultanat ka naam lekar pesh kiya karte thay, halaanke Sulaiman ne kabhi kufr nahin kiya, kufr ke murtaqib to woh shayateen thay jo logon ko jaadugari ki taleem dete thay.Woh pichey padey us cheez ke jo babil (babylon) mein do Farishton, Harut o Marut par naazil ki gayi thi, halaanke woh (Farishte) jab bhi kisi ko uski taleem dete thay to pehle saaf taur par mutanabbey (warn) kardiya karte thay ke &ldquo;dekh, hum mehaz ek aazmaish hain, tu kufr mein mubtala na ho&rdquo;.Phir bhi yeh log unse woh cheez seekhte thay jis se shohar aur biwi mein judai daal dein, zaahir tha ke izan e ilahi ke bagair woh is zariye se kisi ko bhi zarar (harm) na pahuncha sakte thay, magar iske bawajood woh aisi cheez seekhte thay jo khud inke liye nafa baksh nahin, balke nuqsan-de thi aur unhein khoob maloom tha ke jo is cheez ka khareedar bana uske liye aakhirat mein koi hissa nahin. Kitni buri mataa thi jiske badle unhon ne apni jaano ko bech dala, kaash unhein maloom hota!</p>

<p>103.&nbsp;&nbsp;&nbsp;&nbsp;&nbsp;&nbsp; Agar woh iman aur taqwa ikhtiyar karte, to Allah ke haan iska jo badla milta to unke liye zyada behtar tha, kaash unhein khabar hoti.</p>

<p>104.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho! Raina (Listen to us) na kaha karo, balke unzurna (make us understand) kaho aur tawajju se baat ko suno, yeh kafir to azaab e aleem ke mustahiq hain.</p>

<p>105.&nbsp;&nbsp;&nbsp;&nbsp;&nbsp;&nbsp; Yeh log jinhon ne dawat e haqq ko qabool karne se inkar kardiya hai, khwa ehle kitaab mein se hon ya mushrik hon, hargiz yeh pasand nahin karte ke tumhare Rubb ki taraf se tumpar koi bhalayi naazil ho, magar Allah jisko chahta hai apni rehmat ke liye chun leta hai aur woh bada fazl farmane wala hai.</p>

<p>106.&nbsp;&nbsp;&nbsp;&nbsp;&nbsp;&nbsp; Hum apni jis ayat ko mansookh(abrogate) kardete hain ya bhula dete hain, uski jagah us se behtar le aate hain ya kam az kam waisi hi. Kya tum jaante nahin ho ke Allah har cheez par qudart rakhta hai?</p>

<p>107.&nbsp;&nbsp;&nbsp;&nbsp;&nbsp;&nbsp; Kya tumhein khabar nahin hai ke zameen aur aasmaano ki farma rawayi Allah hi ke liye hai aur uske siwa koi tumhari khabargiri karne aur tumhari madad karne wala nahin hai?</p>

<p>108.&nbsp;&nbsp;&nbsp;&nbsp;&nbsp;&nbsp; Phir kya tum apne Rasool se us qisam ke sawalaat aur mutalabe karna chahte ho jaise is se pehle Moosa se kiye jaa chuke hain? Halaanke jis shaks ne iman ki rawish ko kufr ki rawish se badal liya woh raah e raast se bhatak gaya.</p>

<p>109.&nbsp;&nbsp;&nbsp;&nbsp;&nbsp;&nbsp; Ehle kitaab mein se aksar log yeh chahte hain ke kisi tarah tumhein iman se pher kar phir kufr ki taraf palta le jayein agarche haqq unpar zaahir ho chuka hai, magar apne nafs ke hasad ki bina par tumhare liye unki yeh khwahish hai iske jawab mein tum afu o darguzar (forgive and overlook) se kaam lo, yahan tak ke Allah khud hi apna faisla naafiz karde. Mutmaeen raho ke Allah taala har cheez par qudrat rakhta hai.</p>

<p>110.&nbsp;&nbsp;&nbsp;&nbsp;&nbsp;&nbsp; Namaz qayam karo aur zakat do. Tum apni aaqibat ke liye jo bhalayi kamaa kar aage bhejoge, Allah ke haan usey maujood paoge. Jo kuch tum karte ho woh sab Allah ki nazar mein hai.</p>

<p>111.&nbsp;&nbsp;&nbsp;&nbsp;&nbsp;&nbsp; Unka kehna hai ke koi shaks jannat mein na jayega jab tak ke woh yahudi na ho (ya Isaiyon ke khayal ke mutabiq) Isayi na ho. Yeh unki tamannayein hain, inse kaho apni daleel pesh karo agar tum apne dawey mein sacche ho.</p>

<p>112.&nbsp;&nbsp;&nbsp;&nbsp;&nbsp;&nbsp; Darasal na tumhari kuch khususiyat hai na kisi aur ki, haqq yeh hai ke jo bhi apni hasti ko Allah ki itaat mein somp de aur amalan neik rawish par chale, uske liye uske Rubb ke paas uska ajar hai aur aise logon ke liye kisi khauf ya ranjh ka koi mauqa nahin.</p>

<p>113.&nbsp;&nbsp;&nbsp;&nbsp;&nbsp;&nbsp; Yahudi kehte hain: Isaiyon ke paas kuch nahin, Isayi kehte hain: Yahudiyon ke paas kuch nahin, halaanke ke dono hi kitaab padhte hain aur isi qisam ke dawey un logon ke bhi hain jinke paas kitaab ka ilm nahin hai, yeh ikhtilafaat jin mein yeh log mubtala hain inka faisla Allah qayamat ke roz kardega.</p>

<p>114.&nbsp;&nbsp;&nbsp;&nbsp;&nbsp;&nbsp; Aur us shaks se badh kar zalim kaun hoga jo Allah ke maabadon (places of worship) mein uske naam ki yaad se rokay aur unki veerani ke darpe ho? Aise log is qabil hain ke unki ibaadat-gaahon mein qadam na rakkhein aur agar wahan jayein bhi to darte huey jayein, unke liye to duniya mein ruswayi hai aur aakhirat mein azaab e azeem.</p>

<p>&nbsp;</p>

<p>115.&nbsp;&nbsp;&nbsp;&nbsp;&nbsp;&nbsp; Mashrik aur magrib sab Allah ke hain, jis taraf bhi tum rukh karoge usi taraf Allah ka rukh hai, Allah badi wusat wala aur sabkuch jaanne wala hai.</p>

<p>116.&nbsp;&nbsp;&nbsp;&nbsp;&nbsp;&nbsp; Unka qaul hai ke Allah ne kisi ko beta banaya hai, Allah paak hai in baaton se. Asal haqeeqat yeh hai ke zameen aur aasmaano ki tamaam maujudaat uski milk hain, sabke sab uske mutii o farmaan hain.</p>

<p>117.&nbsp;&nbsp;&nbsp;&nbsp;&nbsp;&nbsp; Woh aasmaano aur zameen ka mojid (originator) hai aur jis baat ka woh faisla karta hai uske liye bas yeh hukm deta hai ke &ldquo;hoja&rdquo; aur woh ho jaati hai.</p>

<p>118.&nbsp;&nbsp;&nbsp;&nbsp;&nbsp;&nbsp; Naadaan kehte hain ke Allah khud humse baat kyun nahin karta ya koi nishani hamare paas kyun nahin aati? Aisi hi baatein inse pehle log bhi kiya karte thay , in sab (agle pichle gumraahon) ki zehniyatein (mentality) ek jaisi hain. Yakeen laane walon ke liye to hum nishaniyan saaf saaf numayan kar chuke hain.</p>

<p>119.&nbsp;&nbsp;&nbsp;&nbsp;&nbsp;&nbsp; (Isse badh kar nishaniyan kya hogi ke) humne tumko ilm e haqq ke saath khush-khabri dene wala aur darane wala bana kar bheja, ab jo log jahannum se rishta jodh chuke hain unki taraf se tum zimmedaar o jawabdeh nahin ho.</p>

<p>120.&nbsp;&nbsp;&nbsp;&nbsp;&nbsp;&nbsp; Yahudi aur Isayi tumse hargiz raazi na honge, jab tak tum unke tareeqe par na chalne lago. Saaf kehdo ke raasta bas wahi hai jo Allah ne bataya hai, warna agar us ilm ke baad jo tumhare paas aa chuka hai tumne unki khwahishaat ki pairwi ki to Allah ki pakad se bachane wala koi dost aur madadgaar tumhare liye nahin hai.</p>

<p>121.&nbsp;&nbsp;&nbsp;&nbsp;&nbsp;&nbsp; Jin logon ko humne kitaab di hai, woh usey is tarah padhte hain jaisa ke padhne ka haqq hai, woh ispar sacche dil se iman latey hain aur jo iske saath kufr ka rawayya ikhtiyar karein wahi asal mein nuqsaan uthane wale hain.</p>

<p>122.&nbsp;&nbsp;&nbsp;&nbsp;&nbsp;&nbsp; Aey bani Israel! Yaad karo meri woh niyamat jis se maine tumhein nawaza tha, aur yeh ke maine tumhein duniya ki tamaam qaumon par fazilat di thi.</p>

<p>123.&nbsp;&nbsp;&nbsp;&nbsp;&nbsp;&nbsp; Aur daro us din se, jab koi kisi ke zara kaam na aayega, na kisi se fidiya (ransom) qabool kiya jayega, na koi sifarish hi aadmi ko faiyda degi, aur na mujrimon ko kahin se koi madad pahunch sakegi.</p>

<p>124.&nbsp;&nbsp;&nbsp;&nbsp;&nbsp;&nbsp; Yaad karo ke jab Ibrahim ko uske Rubb ne chandh baaton mein aazmaya aur woh un sab mein poora utar gaya, to usne kaha : &ldquo;main tujhey sab logon ka peshwa banane wala hoon&rdquo; Ibrahim ne arz kiya: &ldquo; aur kya meri aulad se bhi yahi waada hai?&rdquo; usne jawab diya: &ldquo;mera waada zalimon se mutaaliq nahin hai.&rdquo;</p>

<p>125.&nbsp;&nbsp;&nbsp;&nbsp;&nbsp;&nbsp; Aur yeh ke humne is ghar (kaaba) ko logon ke liye markaz aur aman ki jagah qaraar diya tha aur logon ko hukm diya tha ke Ibrahim jahan ibaadat ke liye khada hota hai us muqaam ko mustaqil jaaye namaz bana lo aur Ibrahim aur Ismael ko taqeed ki thi ke mere is ghar ko tawaf aur aiteqaf aur ruku aur sajda karne walon ke liye paak rakkho.</p>

<p>126.&nbsp;&nbsp;&nbsp;&nbsp;&nbsp;&nbsp; Aur yeh ke Ibrahim ne dua ki: &ldquo;Aey mere Rubb, is shehar ko aman ka shehar bana de , aur iske bashindon (its people) mein jo Allah aur aakhirat ko maanein, unhein har qisam ke phalon ka rizq de&rdquo;. Jawab mein uske Rubb ne farmaya: &ldquo;aur jo na maanega ,duniya ki chandh roza zindagi ka samaan to main usey bhi dunga magar aakhir e kaar usey azaab e jahannum ki taraf ghaseetunga, aur woh badhtareen thikana hai&rdquo;</p>

<p>127.&nbsp;&nbsp;&nbsp;&nbsp;&nbsp;&nbsp; Aur yaad karo Ibrahim aur Ismail jab is ghar ki deewarein utha rahe thay , to dua karte jaate thay : &ldquo;Aey hamare Rubb, humse yeh khidmat qabool farma le,tu sab ki sunne aur sab kuch jaanne wala hai.</p>

<p>128.&nbsp;&nbsp;&nbsp;&nbsp;&nbsp;&nbsp; Aey Rubb, hum dono ko apna muslim (mutii e farmaan) bana, hamari nasal se ek aisi qaum utha jo teri muslim ho, humein apni ibaadat ke tareeqe bata, aur hamari kotahiyon se darguzar farma, tu bada maaf karne wala aur reham farmane wala hai.</p>

<p>129.&nbsp;&nbsp;&nbsp;&nbsp;&nbsp;&nbsp; Aur aey Rubb, un logon mein khud unhi ki qaum se ek aisa Rasool uthaiyo jo unhein teri aayaat sunaye, unko kitaab aur hikmat ki taleem de aur unki zindagiyan sanware, tu bada muqtadar (All-Powerful) aur hakeem hai.&rdquo;</p>

<p>130.&nbsp;&nbsp;&nbsp;&nbsp;&nbsp;&nbsp; Ab kaun hai, jo Ibrahim ke tareeqe se nafrat kare? Jisne khud apne aap ko himaqat o jihalat mein mubtala karliya ho, uske siwa kaun yeh harakat kar sakta hai? Ibrahim to woh shaks hai jisko humne duniya mein apne kaam ke liye chun liya tha aur aakhiarat mein uska shumaar saliheen mein hoga.</p>

<p>131.&nbsp;&nbsp;&nbsp;&nbsp;&nbsp;&nbsp; Uska haal yeh tha ke jab uske Rubb ne us se kaha : &ldquo;Muslim ho jaa&rdquo; to usne fawran kaha : &ldquo;main maalik e qayinaat ka &lsquo;muslim&rsquo; ho gaya.&rdquo;</p>

<p>132.&nbsp;&nbsp;&nbsp;&nbsp;&nbsp;&nbsp; Isi tareeqe par chalne ki hidayat usne apni aulad ko ki thi aur isi ki wasiyat Yakub apni aulad ko kar gaya, usne kaha tha ke : &ldquo;mere bacchon! Allah ne tumhare liye yahi deen pasand kiya hai lihaza marte dum tak Muslim hi rehna&rdquo;.</p>

<p>133.&nbsp;&nbsp;&nbsp;&nbsp;&nbsp;&nbsp; Phir kya tum us waqt maujood thay jab Yakub is duniya se ruksat ho raha tha? Usne marte waqt apne bacchon se pucha: &ldquo; bacchon! Mere baad tum kiski bandagi karoge?&rdquo; un sab ne jawab diya : &ldquo; hum usi ek khuda ki bandagi karenge jise aap ne aur aapke buzurgon Ibrahim, Ismail, aur Ishaq ne khuda maana hai aur hum usi ke muslim hain&rdquo;.</p>

<p>134.&nbsp;&nbsp;&nbsp;&nbsp;&nbsp;&nbsp; Woh kuch log thay jo guzar gaye, jo kuch unhon ne kamaya woh unke liye hai aur jo kuch tum kamaoge, woh tumhare liye hai. Tumse yeh na pucha jayega ke woh kya karte thay.</p>

<p>135.&nbsp;&nbsp;&nbsp;&nbsp;&nbsp;&nbsp; Yahudi kehte hain: Yahudi ho to raah e raast paoge, Isayi kehte hain: Isayi ho to hidayat milegi , inse kaho: &ldquo;nahin, balke sabko chodh kar Ibrahim ka tareeqa, aur Ibrahim mushrikon mein se na tha.&rdquo;</p>

<p>136.&nbsp;&nbsp;&nbsp;&nbsp;&nbsp;&nbsp; (Musalmaano)! Kaho ke: &ldquo;hum iman laye Allah par aur us hidayat par jo hamari taraf naazil hui hai aur jo Ibrahim, Ismail, Ishaq, Yakub aur aulad e Yakub ki taraf naazil hui thi aur jo Moosa aur Isa aur dusre tamaam paigambaron ko unke Rubb ki taraf se di gayi thi. Hum unke darmiyan koi tafreeq nahin karte aur hum Allah ke Muslim hain&rdquo;.</p>

<p>137.&nbsp;&nbsp;&nbsp;&nbsp;&nbsp;&nbsp; Phir agar woh isi tarah iman layein, jis tarah tum laye ho, to hidayat par hain, aur agar is se mooh pherein to khuli baat hai ke woh hathdharmi (schism) mein padh gaye hain, lihaza itminaan rakkho ke unke muqable mein Allah tumhari himayat ke liye kafi hai. Woh sabkuch sunta aur jaanta hai.</p>

<p>138.&nbsp;&nbsp;&nbsp;&nbsp;&nbsp;&nbsp; Kaho: &ldquo; Allah ka rang ikhtiyar karo uske rang se accha aur kiska rang hoga? Aur hum usi ki bandagi karne wale log hain.&rdquo;</p>

<p>139.&nbsp;&nbsp;&nbsp;&nbsp;&nbsp;&nbsp; Aey Nabi! inse kaho : &ldquo;Kya tum Allah ke baare mein humse jhadadte ho? Halaanke wahi hamara Rubb hai aur tumhara Rubb bhi. Hamare aamaal hamare liye hain, tumhare aamaal tumhare liye, aur hum Allah hi ke liye apni bandagi ko khaalis kar chuke hain.</p>

<p>140.&nbsp;&nbsp;&nbsp;&nbsp;&nbsp;&nbsp; Ya phir kya tumhara kehna yeh hai ke Ibrahim , Ismail, Ishaq, Yakub aur aulad e Yakub sab ke sab yahudi thay ya nasrani thay? Kaho: &ldquo;tum zyada jaante ho ya Allah? Us shaks se bada zalim aur kaun hoga jiske zimme Allah ki taraf se ek gawahi ho aur woh usey chupaye? Tumhari harakat se Allah gaafil to nahin hai.</p>

<p>141.&nbsp;&nbsp;&nbsp;&nbsp;&nbsp;&nbsp; Woh kuch log thay jo guzar chuke, unki kamayi unke liye thi aur tumhari kamayi tumhare liye. Tumse unke aamaal ke mutaaliq sawal nahin hoga.&rdquo;</p>

<p>142.&nbsp;&nbsp;&nbsp;&nbsp;&nbsp;&nbsp; Nadaan log zaroor kahenge : inhein kya hua ke pehle yeh jis qible ki taraf rukh karke namaz padhte thay us se yakayak phir gaye? (Aey Nabi)Inse kaho : &ldquo;mashriq aur magrib sab Allah ke hain, Allah jise chahta hai seedhi raah dikha deta hai.</p>

<p>143.&nbsp;&nbsp;&nbsp;&nbsp;&nbsp;&nbsp; Aur isi tarah to humne tumhein ek &ldquo;ummat e wasat (middle nation)&rdquo; banaya hai taa-ke tum duniya ke logon par gawah ho aur Rasool tumpar gawah ho. Pehle jis taraf tum rukh karte thay, usko to humne sirf yeh dekhne ke liye qibla muqarrar kiya tha ke kaun Rasool ki pairwi karta hai aur kaun ulta phir jata hai. Yeh maamla tha to bada sakht, magar un logon ke liye kuch bhi sakht na saabit hua jo Allah ki hidayat se faiziyaab thay, Allah tumhare is iman ko hargiz zaya na karega. Yaqeen jaano ke woh logon ke haqq mein nihayat shafeeq o raheem hai.</p>

<p>144.&nbsp;&nbsp;&nbsp;&nbsp;&nbsp;&nbsp; Yeh tumhare mooh ka baar baar aasmaan ki taraf uthna hum dekh rahe hain, lo hum isi qible ki taraf tumhein phere dete hai jise tum pasand karte ho, Masjid e haraam ki taraf rukh pher do ab jahan kahin tum ho usi ki taraf mooh karke namaz padha karo. Yeh log jinhein kitaab di gayi thi khoob jaante hain ke (tahweel e qibla ka/change of qibla) yeh hukm unke Rubb hi ki taraf se hai aur bar-haqq hai magar iske bawajood jo kuch yeh kar rahe hain Allah us se gaafil nahin hai.</p>

<p>145.&nbsp;&nbsp;&nbsp;&nbsp;&nbsp;&nbsp; Tum in ehle kitaab ke paas khwa koi nishani le aao, mumkin nahin ke yeh tumhare qible ki pairwi karne lagein, aur na tumhare liye yeh mumkin hai ke inke qible ki pairwi karo, aur inmein se koi giroh bhi dusre ke qible ki pairwi ke liye tayyar nahin hai, aur agar tumne is ilm ke baad jo tumhare paas aa chuka hai inki khwahishaat ki pairwi ki to yaqeenan tumhara shumaar zalimon mein hoga.</p>

<p>146.&nbsp;&nbsp;&nbsp;&nbsp;&nbsp;&nbsp; Jin logon ko humne kitaab di hai woh is muqaam ko (jise qible banaya gaya hai) aisa pehchante hain jaisa apni aulad ko pehchante hain, magar unmein se ek giroh jaante boojhte haqq ko chupa raha hai.</p>

<p>147.&nbsp;&nbsp;&nbsp;&nbsp;&nbsp;&nbsp; Yeh qatai ek amr e haqq hai tumhare Rubb ki taraf se, lihaza iske mutaaliq tum hargiz kisi shakk mein na pado.</p>

<p>148.&nbsp;&nbsp;&nbsp;&nbsp;&nbsp;&nbsp; Har ek ke liye ek rukh hai jiski taraf woh mudta hai, pas bhalaiyon ki taraf sabaqat karo. Jahan bhi tum hoge Allah tumhein paa lega, uski qudrat se koi cheez bahar nahin.</p>

<p>149.&nbsp;&nbsp;&nbsp;&nbsp;&nbsp;&nbsp; Tumhara guzar jis muqaam se bhi ho wahin apna rukh (namaz ke waqt) masjid e haraam ki taraf pher do, kyunke yeh tumhare Rubb ka bilkul bar-haqq faisla hai aur Allah tum logon ke aamaal se be-khabar nahin hai.</p>

<p>150.&nbsp;&nbsp;&nbsp;&nbsp;&nbsp;&nbsp; Aur jahan se bhi tumhara guzar ho apna rukh masjid e haraam ki taraf phera karo, aur jahan bhi tum ho usi ki taraf mooh karke namaz padho taa-ke logon ko tumhare khilaf koi hujjat na mile. Haan jo zalim hain unki zubaan kisi haal mein bandh na hogi to unse tum na daro balke mujhse daro aur is liye ke main tumpar apni niyamat poori kardoon aur is tawaqqu par ke mere is hukm ki pairwi se tum isi tarah falaah ka raasta paoge</p>

<p>151.&nbsp;&nbsp;&nbsp;&nbsp;&nbsp;&nbsp; Jis tarah (tumhein is cheez se falaah naseeb hui ke) maine tumhare darmiyaan khud tum mein se ek Rasool bheja jo tumhein meri aayaat sunata hai, tumhari zindagiyon ko sanwaarta hai, tumhein kitaab aur hikmat ki taleem deta hai aur tumhein woh baatein sikhata hai jo tum na jaante thay.</p>

<p>152.&nbsp;&nbsp;&nbsp;&nbsp;&nbsp;&nbsp; Lihaza tum mujhe yaad rakkho main tumhein yaad rakhunga aur mera shukar ada karo, kufran e niyamat na karo.</p>

<p>153.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho sabr aur namaz se madad lo, Allah sabr karne walon ke saath hai.</p>

<p>154.&nbsp;&nbsp;&nbsp;&nbsp;&nbsp;&nbsp; Aur jo log Allah ki raah mein maare jayein unhein murda na kaho, aise log to haqeeqat mein zinda hain, magar tumhein unki zindagi ka shaoor nahin hota.</p>

<p>155.&nbsp;&nbsp;&nbsp;&nbsp;&nbsp;&nbsp; Aur hum zaroor tumhein khauf o khatar , faaqa kashi (bhook), jaan o maal ke nuqsanaat aur aamadaniyon ke ghaate (loss) mein mubtala karke tumhari aazmaish karenge.</p>

<p>156.&nbsp;&nbsp;&nbsp;&nbsp;&nbsp;&nbsp; In halaat mein jo log sabr karein aur jab koi museebat padey to kahein ke : &ldquo; hum Allah hi ke hain aur Allah hi ki taraf humein palat kar jana hai&rdquo;</p>

<p>157.&nbsp;&nbsp;&nbsp;&nbsp;&nbsp;&nbsp; Unhein khush-khabri dedo unpar unke Rubb ki taraf se badi inayaat hongi, uski rehmat unpar saya karegi aur aise hi log raast ro hain.</p>

<p>158.&nbsp;&nbsp;&nbsp;&nbsp;&nbsp;&nbsp; Yaqeenan safa aur marwa Allah ki nishaniyon mein se hain, lihaza jo shaks baitullah ka hajj ya umra kare, uske liye koi gunaah ki baat nahin ke woh in dono pahadiyon ke darmiyan sai karle aur jo baraza-o-ragbat (with a willing heart) koi bhalayi ka kaam karega Allah ko iska ilm hai aur woh iski qadr karne wala hai.</p>

<p>159.&nbsp;&nbsp;&nbsp;&nbsp;&nbsp;&nbsp; Jo log hamari naazil ki hui roshan taleemat aur hidayaat ko chupate hain, daraan haal yeh ke hum inhein sab Insano ki rehnumayi ke liye apni kitaab mein bayan kar chuke hain, yaqeen jaano ke Allah bhi unpar laanat karta hai aur tamaam laanat karne wale bhi unpar laanat bhejte hain.</p>

<p>160.&nbsp;&nbsp;&nbsp;&nbsp;&nbsp;&nbsp; Albatta jo is rawish se baaz aa jayein aur apne tarz-e-amal ki islaah karlein aur jo kuch chupate thay usey bayan karne lagein, unko main maaf kardunga aur main bada darguzar karne wala aur reham karne wala hoon.</p>

<p>161.&nbsp;&nbsp;&nbsp;&nbsp;&nbsp;&nbsp; Jin logon ne kufr ka rawayya ikhtiyar kiya aur kufr ki haalat mein hi jaan di, unpar Allah aur farishton aur tamaam Insano ki laanat hai.</p>

<p>162.&nbsp;&nbsp;&nbsp;&nbsp;&nbsp;&nbsp; Isi laanat zadahgi ki haalat mein woh hamesha rahenge,na unki saza mein takhfif hogi aur na unhein phir koi dusri mohlat di jayegi.</p>

<p>163.&nbsp;&nbsp;&nbsp;&nbsp;&nbsp;&nbsp; Tumhara khuda ek hi khuda hai, us rehman aur raheem ke siwa koi aur khuda nahin hai.</p>

<p>164.&nbsp;&nbsp;&nbsp;&nbsp;&nbsp;&nbsp; (Is haqeeqat ko pehchanne ke liye agar koi nishani aur alamat darkaar hai to) jo log aqal se kaam lete hain unke liye asmaano aur zameen ki saakht (creation) mein, raat aur din ke paiham ek dusre ke baad aane mein, un kashtiyon mein jo Insan ke nafaa ki cheezein liye huey dariyaon aur samandaron mein chalti phirti hain, baarish ke us pani mein jise Allah upar se barsata hai, phir uske zariye se zameen ko zindagi bakshta hai aur apne isi intezam ki badaulat zameen mein har qisam ki jaandaar makhlooq ko phaylata hai, hawaon ki gardish mein, aur un baadalon mein jo asmaan aur zameen ke darmiyan tabey farmaan bana kar rakkhe gaye hain, beshumaar nishaniyan hain.</p>

<p>165.&nbsp;&nbsp;&nbsp;&nbsp;&nbsp;&nbsp; (Magar wehdat e khudawandi par dalalat karne wale in khule khule asaar ke hote huey bhi) kuch log aise hain jo Allah ke siwa dusron ko uska humsar aur madd e muqabil (equals and rivals) banate hain aur unke aise girwida hain jaise Allah ke saath girwidgi (muhabbat/love) honi chahiye, halaanke iman rakhne wale log sabse badhkar Allah ko mehboob rakhte hain, kaash jo kuch azaab ko saamne dekhkar unhein soojhne wala hai woh aaj hi in zalimeen ko soojh jaaye ke saari taaqatein aur saare ikhtiyaraat Allah hi ke qabze mein hain aur yeh ke Allah saza dene mein bhi bahut sakht hai.</p>

<p>166.&nbsp;&nbsp;&nbsp;&nbsp;&nbsp;&nbsp; Jab woh saza dega us waqt kaifiyat yeh hogi ke wahi peshwa aur rehnuma jinki duniya mein pairwi ki gayi thi apne parawon se bay-taaluqi zaahir karenge, magar saza paa kar rahenge aur unke saare asbaab o wasail ka silsila katt jayega.</p>

<p>167.&nbsp;&nbsp;&nbsp;&nbsp;&nbsp;&nbsp; Aur woh log jo duniya mein unki pairwi karte thay, kahenge ke kaash humko phir ek mauqa diya jata to jis tarah aaj yeh humse bezari zaahir kar rahe hain hum inse bezaar hokar dikha dete, yun Allah in logon ke woh aamaal jo yeh duniya mein kar rahe hain inke saamne is tarah layega ke yeh hasraton aur pashemaniyon ke saath haath malte rahenge, magar aag se nikalne ki koi raah na payenge.</p>

<p>168.&nbsp;&nbsp;&nbsp;&nbsp;&nbsp;&nbsp; Logon! Zameen mein jo halal aur paak cheezein hain unhein khao aur shaytan ke bataye huey raaston par na chalo, woh tumhara khula dushman hai.</p>

<p>169.&nbsp;&nbsp;&nbsp;&nbsp;&nbsp;&nbsp; Tumhein badhi (burayi) aur fahash (behayayi) ka hukm deta hai aur yeh sikhata hai ke tum Allah ke naam par woh baatein kaho jinke mutaaliq tumhein ilm nahin hai ke woh Allah ne famayi hain.</p>

<p>170.&nbsp;&nbsp;&nbsp;&nbsp;&nbsp;&nbsp; Inse jab kaha jata hai ke Allah ne jo ehkam naazil kiye hain unki pairwi karo to jawab dete hain ke hum to usi tareeqe ki pairwi karenge jispar humne apne baap dada ko paya hai, accha agar inke baap dada ne aqal se kuch bhi kaam na liya ho aur raah e raast na payi ho to kya phir bhi yeh unhin ki pairwi kiye chale jayenge?</p>

<p>171.&nbsp;&nbsp;&nbsp;&nbsp;&nbsp;&nbsp; Yeh log jinhon ne khuda ke bataye huey tareeqe par chalne se inkar kardiya hai inki haalat bilkul aisi hai jaise charwaha jaanwaron ko pukarta hai aur woh haank pukaar ki sada ke siwa kuch nahin suntey. Yeh behre hain , gunge hain andhey hain, is liye koi baat inki samajh mein nahin aati.</p>

<p>172.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, agar tum haqeeqat mein Allah hi ki bandagi karne wale ho to jo paak cheezein humne tumhein bakshi hain unhein be-takalluf khao aur Allah ka shukar ada karo.</p>

<p>173.&nbsp;&nbsp;&nbsp;&nbsp;&nbsp;&nbsp; Allah ki taraf se agar koi pabandi tumpar hai to woh yeh hai ke murdaar na khao, khoon se aur suwar (swine) ke gosht se paheiz karo aur koi aisi cheez na khao jispar Allah ke siwa kisi aur ka naam liya gaya ho, haan jo shaks majboori ki haalat mein ho aur woh inmein se koi cheez kha le bagair iske ke woh kanoon shikani ka irada rakhta ho ya zaroorat ki hadd se tajawuz kare, to uspar kuch gunaah nahin. Allah bakshne wala aur reham karne wala hai.</p>

<p>174.&nbsp;&nbsp;&nbsp;&nbsp;&nbsp;&nbsp; Haqq yeh hai ke jo log un ehkam ko chupate hain jo Allah ne apni kitaab mein naazil kiye hain aur thode se duniyavi faiydon par unhein bhent chadhate hain woh dar-asal apne pait aag se bhar rahe hain , qayamat ke roz Allah hargiz unse baat na karega, na unhein pakeeza therayega, aur unke liye dardnaak saza hai.</p>

<p>175.&nbsp;&nbsp;&nbsp;&nbsp;&nbsp;&nbsp; Yeh woh log hain jinhon ne hidayat ke badle zalalat kharidi aur magfirat ke badle azaab mol le liya, kaisa ajeeb hai inka hausla ke jahannum ka azaab bardasht karne ke liye tayyar hain.</p>

<p>176.&nbsp;&nbsp;&nbsp;&nbsp;&nbsp;&nbsp; Yeh sab kuch is wajah se hua ke Allah ne to theek theek haqq ke mutabiq kitaab naazil ki thi magar jin logon ne kitaab mein ikhtilafat nikale woh apne jhagdon mein haqq se bahut door nikal gaye.</p>

<p>177.&nbsp;&nbsp;&nbsp;&nbsp;&nbsp;&nbsp; Neki yeh nahin hai ke tumne apne chehre mashriq (east) ki taraf karliye ya magrib (west) ki taraf, balke neki yeh hai ke aadmi Allah ko aur yaum e aakhir aur malaika ko aur Allah ki naazil ki hui kitaab aur uske paigambaron ko dil se maane aur Allah ki muhabbat mein apna dil pasand maal rishtedaaron aur yateemon par, miskeeno aur musafiron par, madad ke liye haath phaylane walon par aur ghulamo ki rihayi par kharch kare, namaz qayam kare aur zakat de aur neik woh log hain ke jab ahad karein to usey wafa karein, aur tanggi o museebat ke waqt mein aur haqq o baatil ki jung mein sabr karein, yeh hain raast baaz log aur yahi log muttaqi (pious) hain.</p>

<p>178.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, tumhare liye qatal ke muqaddamo mein qisas (retribution) ka hukm likh diya gaya hai. Azad aadmi ne qatal kiya ho to us azad hi se badla liya jaaye, ghulam qatil ho to woh ghulam hi qatal kiya jaaye, aur aurat is jurm ki murtakib ho to us aurat hi se qisas liya jaaye, haan agar kisi qatil ke saath iska bhai kuch narmi karne ke liye tayyar ho to maroof tareeqe ke mutabiq khoon baha (blood money) ka tasfiya hona chahiye aur qatil ko lazim hai ke raasti ke saath khoon baha ada kare, yeh tumhare Rubb ki taraf se takhfif aur rehmat hai, ispar bhi jo zyadati kare uske liye dardnaak saza hai.</p>

<p>179.&nbsp;&nbsp;&nbsp;&nbsp;&nbsp;&nbsp; (Aqal o khird rakhne walon)! Tumhare liye qisas mein zindagi hai, umeed hai ke tum is kanoon ki khilaf warzi se parheiz karoge.</p>

<p>180.&nbsp;&nbsp;&nbsp;&nbsp;&nbsp;&nbsp; Tumpar farz kiya gaya hai ke jab tum mein se kisi ki maut ka waqt aaye aur woh apne pichey maal chodh raha ho, to walidain aur rishtedaaron ke liye maroof tareeqe se wasiyat kare, yeh haqq hai muttaqi logon par.</p>

<p>181.&nbsp;&nbsp;&nbsp;&nbsp;&nbsp;&nbsp; Phir jinhon ne wasiyat suni aur baad mein usey badal dala to iska gunaah un badalne walon par hoga, Allah sabkuch sunta aur jaanta hai.</p>

<p>182.&nbsp;&nbsp;&nbsp;&nbsp;&nbsp;&nbsp; Albatta jisko yeh andesha ho ke wasiyat karne wale ne nadanishta ya qasdan (intentionally) haqq talafi ki hai aur phir maamle se taaluq rakhne walon ke darmiyan woh islaah kare, to uspar kuch gunaah nahin hai, Allah bakshne wala aur reham farmane wala hai.</p>

<p>183.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, tumpar roze farz kardiye gaye jis tarah tumse pehle ambiya ke pairawon par farz kiye gaye thay, is se tawaqqu hai ke tum mein taqwa ki siffat paida hogi.</p>

<p>184.&nbsp;&nbsp;&nbsp;&nbsp;&nbsp;&nbsp; Chandh muqarrar dino ke roze hain, agar tum mein se koi bimaar ho, ya safar par ho to dusre dino mein utni hi tadaad poori karle aur jo log roza rakhne ki qudrat rakhte ho (phi na rakhein) to woh fidiya dein, ek roze ka fidiya ek miskeen ko khana khilana hai aur jo apni khushi se kuch zyada bhalayi kare to yeh usi ke liye behtar hai, lekin agar tum samjho to tumhare haqq mein accha yahi hai ke roza rakkho.</p>

<p>185.&nbsp;&nbsp;&nbsp;&nbsp;&nbsp;&nbsp; Ramazan woh mahina hai jismein Quran naazil kiya gaya jo Insano ke liye sarasar hidayat hai aur aisi wazeh taleemaat par mushtamil hai jo raah e raast dikhane wali aur haqq o baatil ka farq khol kar rakh dene wali hai, lihaza ab se jo shaks is mahine ko paye usko lazim hai ke is poore mahine ke roze rakkhe aur jo koi mareez ho ya safar par ho to woh dusre dino mein rozon ki tadaad poori kare. Allah tumhare saath narmi karna chahta hai, sakhti karna nahin chahta, is liye yeh tareeqa tumhein bataya jaa raha hai taa-ke tum rozon ki tadaad poori kar sako aur jis hidayat se Allah ne tumhein sarfaraz kiya hai uspar Allah ki kibriyayi ka izhar o aitraf karo aur shukarguzar bano.</p>

<p>186.&nbsp;&nbsp;&nbsp;&nbsp;&nbsp;&nbsp; (Aur aey Nabi)! Mere banday agar tumse mere mutaaliq puchein, to unhein bata do ke main unse kareeb hi hoon, pukaarne wala jab mujhe pukarta hai, main uski pukaar sunta aur jawab deta hoon, lihaza unhein chahiye ke meri dawat par labbaik kahein aur mujpar iman layein, yeh baat tum unhein suna do, shayad ke woh raah e raast paa lein.</p>

<p>187.&nbsp;&nbsp;&nbsp;&nbsp;&nbsp;&nbsp; Tumhare liye rozon ke zamane mein raaton ko apni biwiyon ke paas jana halal kardiya gaya hai, woh tumhare liye libaas hain aur tum unke liye. Allah ko maloom ho gaya ke tum log chupke chupke apne aap se khayanat kar rahe thay, magar usne tumhara kasoor maaf kardiya aur tumse darguzar farmaya , ab tum apni biwiyon ke saath shab-baashi (intimate) karo aur jo lutf Allah ne tumhare liye jayiz kardiya hai, usey haasil karo, neiz raaton ko khao pio yahan tak ke tumko syahi e shab ki dhari se sapeda subh ki dhari numayan nazar aa jaaye tab yeh sab kaam chodh kar raat tak apna roza poora karo aur jab tum masjid mein mautakif (itteqaf) ho to biwiyon se mubashrat na karo, yeh Allah ki bandhi hui haddein hain, inke kareeb na phatakna, is tarah Allah apne ehkam logon ke liye ba-sarahat (clearly) bayan karta hai, tawaqqu hai ke woh galat rawiyye se bachenge.</p>

<p>188.&nbsp;&nbsp;&nbsp;&nbsp;&nbsp;&nbsp; Aur tum log na to aapas mein ek dusre ke maal narawa tareeqe se khao aur na hakeemo ke aage inko is garz ke liye pesh karo ke tumhein dusron ke maal ka koi hissa qasdan zalimana tareeqe se khane ka mauqa mil jaaye.</p>

<p>189.&nbsp;&nbsp;&nbsp;&nbsp;&nbsp;&nbsp; Log tumse chaand ki ghathti badhti suraton ke mutaaliq puchte hain, kaho : yeh logon ke liye taarekon ki taayin ki aur hajj ki alamatein hain. Neiz unse kaho : yeh koi neki ka kaam nahin hai ke apne gharon mein pichey ki taraf daakhil hote ho, neki to asal mein yeh hai ke aadmi Allah ki naraazi se bache, lihaza tum apne gharon mein darwaze hi se aaya karo, albatta Allah se darte raho shayad ke tumhein falaah naseeb ho jaaye.</p>

<p>190.&nbsp;&nbsp;&nbsp;&nbsp;&nbsp;&nbsp; Aur tum Allah ki raah mein un logon se lado, jo tumse ladte hain, magar zyadati na karo ka Allah zyadati karne walon ko pasand nahin karta.</p>

<p>191.&nbsp;&nbsp;&nbsp;&nbsp;&nbsp;&nbsp; Unse lado jahan bhi tumhara unse muqabla pesh aaye aur unhein nikalo jahan se unhon ne tumko nikala hai, is liye ke qatal agarche bura hai, magar fitna is se bhi zyada bura hai aur masjid e haraam ke kareeb jab tak woh tumse na ladein tum bhi na lado, magar jab woh wahan ladne se na chukein, to tum bhi be-takalluf unhein maro ke aise kafrion ki yahi saza hai.</p>

<p>192.&nbsp;&nbsp;&nbsp;&nbsp;&nbsp;&nbsp; Phir agar woh baaz aa jayein, to jaan lo ke Allah maaf karne wala aur reham farmane wala hai.</p>

<p>193.&nbsp;&nbsp;&nbsp;&nbsp;&nbsp;&nbsp; Tum unse ladte raho yahan tak ke fitna baki na rahe aur deen Allah ke liye ho jaaye, phir agar woh baaz aa jayein, to samajh lo ke zalimon ke siwa aur kisi par dast-darazi rawa nahin.</p>

<p>194.&nbsp;&nbsp;&nbsp;&nbsp;&nbsp;&nbsp; Maah e haraam ka badla haraam hi hai aur tamaam hurmaton ka lihaz barabari ke saath hoga, lihaza jo tumpar dast darazi kare, tum bhi usi tarah uspar dast darazi karo, albatta Allah se darte raho aur yeh jaan rakkho ke Allah unhin logon ke saath hai jo uski hudood todne se parheiz karte hain.</p>

<p>195.&nbsp;&nbsp;&nbsp;&nbsp;&nbsp;&nbsp; Allah ki raah mein kharch karo aur apne haathon apne aap ko halakat mein na daalo, ehsan ka tareeqa ikhtiyar karo ke Allah mohsino ko pasand karta hai.</p>

<p>196.&nbsp;&nbsp;&nbsp;&nbsp;&nbsp;&nbsp; Allah ki khushnudi ke liye jab hajj aur umra ki niyat karo to usey poora karo aur agar kahin ghir jao (detained/prevented) to jo qurbani muyassar aaye Allah ki janaab mein pesh karo aur apne sarr na mundo(shave) jabtak ke qurbani apni jagah na pahunch jaaye, magar jo shaks mareez ho ya jiske sarr mein koi takleef ho aur is bina par apna sar mundwa le to usey chahiye ke fidiye ke taur par roze rakkhe ya sadaqa de ya qurbani kare, phir agar tumhein aman naseeb ho jaaye (aur tum hajj se pehle Makkah pahunch jao), to jo shaks tum mein se hajj ka zamana aane tak umra ka faiyda uthaye woh hasb-e-maqdoor (can afford) qurbani de , aur agar qurbani muyassar na ho to teen roze hajj ke zamane mein aur saat ghar pahnuch kar, is tarah pooray dus roze rakh le, yeh riayat un logon ke liye hai jinke ghar baar masjid e haraam ke kareeb na hon. Allah ke in ehkam ki khilaf-warzi se bacho aur khoob jaan lo ke Allah sakht saza dene wala hai.</p>

<p>197.&nbsp;&nbsp;&nbsp;&nbsp;&nbsp;&nbsp; Hajj ke mahine sabko maloom hain , jo shaks in muqakkar mahino mein hajj ki niyat kare, usey khabardaar rehna chahe ke hajj ke dauran mein us se koi shehwani fail (sexual indulgence) , koi badh amali, koi ladayi jhagde ki baat sarzad na ho aur jo neik kaam tum karoge woh Allah ke ilm mein hoga. Safar e hajj ke liye zaad e raah (provisions) saath le jao, aur sabse behtar zaad e raah(provisions) parheizgaari hai, pas aey hosh-mandon! Meri nafarmani se parheiz karo.</p>

<p>198.&nbsp;&nbsp;&nbsp;&nbsp;&nbsp;&nbsp; Aur agar hajj ke saath saath tum apne Rubb ka fazl (bounty) bhi talash karte jao to is mein koi muzahiqa nahin, phir jab arafat se chalo to mashhare haraam (muzdalifa) ke paas thehar kar Allah ko yaad karo aur us tarah yaad karo, jiski hidayat usne tumhein di hai, warna is se pehle tum log bhatke huey thay.</p>

<p>199.&nbsp;&nbsp;&nbsp;&nbsp;&nbsp;&nbsp; Phir jahan se aur sab log palat-te hain wahin se tum bhi palato aur Allah se maafi chaho, yaqeenan woh maaf karne wala aur reham farmane wala hai.</p>

<p>200.&nbsp;&nbsp;&nbsp;&nbsp;&nbsp;&nbsp; Phir jab apne hajj ke arkan ada kar chuko, to jis tarah pehle apne abaa o ajdad ka zikr karte thay, usi tarah ab Allah ka zikr karo, balke us se bhi badh kar (magar Allah ko yaad karne wale logon mein bhi bahut farq hai) un mein se koi to aisa hai, jo kehta hai ke aey hamare Rubb humein duniya hi mein sabkuch de de, aise shaks ke liye aakhirat mein koi hissa nahin.</p>

<p>201.&nbsp;&nbsp;&nbsp;&nbsp;&nbsp;&nbsp; Aur koi kehta hai ke aey hamare Rubb! Humein duniya mein bhalayi de aur aakhirat mein bhi bhalayi , aur aag ke azaab se humein bacha.</p>

<p>202.&nbsp;&nbsp;&nbsp;&nbsp;&nbsp;&nbsp; Aise log apni kamayi ke mutabiq (dono jagah) hissa payenge aur Allah ko hisaab chukate kuch dair nahin lagti.</p>

<p>203.&nbsp;&nbsp;&nbsp;&nbsp;&nbsp;&nbsp; Yeh ginti ke chandh roz hain, jo tumhein Allah ki yaad mein basar karne chahiye, phir jo koi jaldi karke do hi din mein wapas hogaya to koi harj nahin, aur jo kuch dair zyada thehar kar palta to bhi koi harj nahin bashart yeh din usne taqwa ke saath basar kiye ho. Allah ki nafarmani se bacho aur khoob jaan rakkho ke ek roz uske huzoor mein tumhari peshi hone wali hai.</p>

<p>204.&nbsp;&nbsp;&nbsp;&nbsp;&nbsp;&nbsp; Insano mein koi to aisa hai jiski baatein duniya ki zindagi mein tumhein bahut bhali maloom hoti hain, aur apni neik niyati par woh baar baar khuda ko gawah thehrata hai, magar haqeeqat mein woh badhtareen dushman e haqq hota hai.</p>

<p>205.&nbsp;&nbsp;&nbsp;&nbsp;&nbsp;&nbsp; Jab usey iqtedar haasil ho jata hai, to zameen mein uski saari daud dhoop is liye hoti hai ke fasaad phaylaye, kheton ko gaarat kare aur nasal e Insani ko tabaah kare , halaanke Allah (jise woh gawah bana raha tha) fasaad ko hargiz pasand nahin karta.</p>

<p>206.&nbsp;&nbsp;&nbsp;&nbsp;&nbsp;&nbsp; Aur jab us se kaha jata hai ke Allah se darr, to apne waqar ka khayal usko gunaah par jamaa deta hai, aise shaks ke liye to bas jahannum hi kafi hai aur woh bahut bura thikana hai.</p>

<p>207.&nbsp;&nbsp;&nbsp;&nbsp;&nbsp;&nbsp; Dusri taraf Insano hi mein koi aisa bhi hai jo raza e ilahi ki talab mein apni jaan khapa deta hai aur aise bandon par Allah bahut meharbaan hai.</p>

<p>208.&nbsp;&nbsp;&nbsp;&nbsp;&nbsp;&nbsp; Aey iman laane walon! Tum poore ke poore Islam mein aa jao aur shaytan ki pairwi na karo ke woh tumhara khula dushman hai.</p>

<p>209.&nbsp;&nbsp;&nbsp;&nbsp;&nbsp;&nbsp; Jo saaf saaf hidayaat tumhare paas aa chuki hain agar unko paa lene ke baad phir tumne lagzish khayi (stumble), to khoob jaan rakkho ke Allah sab par gaalib aur hakeem o dana hai.</p>

<p>210.&nbsp;&nbsp;&nbsp;&nbsp;&nbsp;&nbsp; (In saari naseehaton aur hidayaton ke baad bhi log seedhe na hon to) kya ab woh iske muntazir hain ke Allah baadalon ka chatar (saibaan/canopy) lage farishton ke parey saath liye khud saamne aa maujood ho aur faisla hi kar dala jaye? Aakhir e kaar saare maamlaat pesh to Allah hi ke huzoor hone wale hain.</p>

<p>211.&nbsp;&nbsp;&nbsp;&nbsp;&nbsp;&nbsp; Bani Israel se pucho: kaisi khuli khuli nishaniyan humne unhein dikhayi hain (aur phir yeh bhi unhin se puch lo ke) Allah ki niyamat paane ke baad jo qaum isko shiqawat (wretchdness) se badalti hai usey Allah kaisi sakht saza deta hai.</p>

<p>212.&nbsp;&nbsp;&nbsp;&nbsp;&nbsp;&nbsp; Jin logon ne kufr ki raah ikhtiyar ki hai unke liye duniya ki zindagi badi mehboob o dil pasand bana di gayi hai, aise log iman ki raah ikhtiyar karne walon ka mazaaq udhate hain, magar qayamat ke roz parheizgaar log hi unke muqable mein aali muqaam honge, raha duniya ka rizq, to Allah ko ikhtiyar hai jise chahe be-hisaab de.</p>

<p>213.&nbsp;&nbsp;&nbsp;&nbsp;&nbsp;&nbsp; Ibtida mein sab log ek hi tareeqe par thay (phir yeh haalat baki na rahi aur ikhtilafaat runuma huey) tab Allah ne Nabi bheje jo raast rawi par basharat dene wale aur kajhrawi ke nataij se darane wale thay, aur unke saath kitaab e bar haqq naazil ki taa-ke haqq ke baare mein logon ke darmiyan jo ikhtilafaat runuma ho gaye thay, unka faisla kare. (Aur in ikhtilafaat ke runuma hone ki wajah yeh na thi ke ibtidaa mein logon ko haqq bataya nahin gaya tha, nahin) ikhtilaf un logon ne kiya jinhein haqq ka ilm diya jaa chuka tha, unhon ne roshan hidayaat paa lene ke baad mehaz is liye haqq ko chodh kar mukhtalif tareeqe nikale ke woh aapas mein zyadati karna chahte thay, pas jo log ambiya par iman le aaye unhein Allah ne apne izan se us haqq ka raasta dikha diya jismein logon ne ikhtilaf kiya tha, Allah jise chahta hai raah e raast dikha deta hai.</p>

<p>214.&nbsp;&nbsp;&nbsp;&nbsp;&nbsp;&nbsp; Phir kya tum logon ne yeh samajh rakkha hai ke yunhi jannat ka daakhila tumhein mil jayega, halaanke abhi tumpar woh sab kuch nahin guzra hai jo tumse pehle iman laane walon par guzar chuka hai? Unpar sakhtiyan guzrin, museebatein aayin, hila maare gaye, hatta ke waqt ka Rasool aur uske saathi ehle iman cheekh utthey ke Allah ki madad kab aayegi, us waqt unhein tasalli di gayi ke haan Allah ki madad qareeb hai.</p>

<p>215.&nbsp;&nbsp;&nbsp;&nbsp;&nbsp;&nbsp; Log puchte hain ke hum kya kharch karein? Jawab do ke jo maal bhi tum kharch karo apne walidain par, rishtedaaron par, yateemo aur miskeeno aur musafiron par kharch karo aur jo bhalayi bhi tum karoge, Allah us se ba-khabar hoga.</p>

<p>216.&nbsp;&nbsp;&nbsp;&nbsp;&nbsp;&nbsp; Tumhein jung ka hukm diya gaya hai aur woh tumhein na-gawaar hai, ho sakta hai ke ek cheez tumhein na-gawaar ho aur wahi tumhare liye behtar ho aur ho sakta hai ke ek cheez tumhein pasand ho aur wahi tumhare liye buri ho. Allah jaanta hai, tum nahin jaante.</p>

<p>217.&nbsp;&nbsp;&nbsp;&nbsp;&nbsp;&nbsp; Log puchte hain maah e haraam mein ladna kaisa hai? Kaho: is mein ladna bahut bura hai, magar raah e khuda se logon ko roakna aur Allah se kufr karna aur masjid e haraam ka raasta khuda paraston par bandh karna aur haram ke rehne walon ko wahan se nikalna Allah ke nazdeek is se bhi zyada bura hai aur fitna khoon-rezi se shadeed-tar hai. Woh to tumse ladey hi jayenge hatta ke agar unka bas chale to tumhein is deen se pher le jayein (aur yeh khoob samajhlo ke) tum mein se jo koi is deen se phirega aur kufr ki haalat mein jaan dega, uske aamaal duniya aur aakhirat dono mein zaya ho jayenge, aise sab log jahannumi hain aur hamesha jahannum hi mein rahenge.</p>

<p>218.&nbsp;&nbsp;&nbsp;&nbsp;&nbsp;&nbsp; Ba-khilaf iske jo log iman laye hain aur jinhon ne khuda ki raah mein apna ghar baar choda aur jihad kiya hai, woh rehmat e ilahi ke jaiz umeedwaar hain aur Allah unki lagzishon ko maaf karne wala aur apni rehmat se unhein nawazne wala hai.</p>

<p>219.&nbsp;&nbsp;&nbsp;&nbsp;&nbsp;&nbsp; Puchte hain : sharab aur juwey (gambling) ka kya hukm hai? Kaho: in dono cheezon mein badi kharabi hai agarchey inmein logon ke liye kuch munafey bhi hai, magar unka gunaah unke faiyde se bahut zyada hai. Puchte hain: hum raah e khuda mein kya kharch karein? Kaho: jo kuch tumhari zaroorat se zyada ho, is tarah Allah tumhare liye saaf saaf ehkam bayaan karta hai, shayad ke tum duniya aur aakhirat dono ki fikr karo.</p>

<p>220.&nbsp;&nbsp;&nbsp;&nbsp;&nbsp;&nbsp; Puchte hain : yateemon ke saath kya maamla kiya jaye? Kaho: jis tarz-e-amal mein unke liye bhalayi ho, wahi ikhtiyar karna behtar hai. Agar tum apna aur unka kharch aur rehna sehna mushtarik (intermix) rakkho to is mein koi muzahiqa nahin, aakhir woh tumhare bhai bandh hi to hain, burayi karne wale aur bhalayi karne wale dono ka haal Allah par roshan hai, Allah chahta to is maamle mein tumpar sakhti karta, magar woh sahib e ikhtiyar hone ke saath sahib e hikmat bhi hai.</p>

<p>221.&nbsp;&nbsp;&nbsp;&nbsp;&nbsp;&nbsp; Tum mushrik auraton se hargiz nikah na karna jab tak ke woh iman na le aayein, ek momin laundi (slave) mushrik sharif zaadi se behtar hai agarche woh tumhein bahut pasand ho, aur apni auraton ke nikah mushrik mardon se kabhi na karna jab tak ke woh iman naa le aayein. Ek momin ghulam mushrik sharif se behtar hai agarche woh tumhein bahut pasand ho. Yeh log tumhein aag ki taraf bulate hain aur Allah apne izan se tumko jannat aur magfirat ki taraf bulata hai, aur woh apne ehkam wazeh taur par logon ke saamne bayan karta hai, tawaqqu hai ke woh sabaq lenge aur naseehat qabool karenge.</p>

<p>222.&nbsp;&nbsp;&nbsp;&nbsp;&nbsp;&nbsp; Puchte hain: haiz ka kya hukm hai? Kaho: woh ek gandagi ki haalat hai, is mein auraton se alag raho aur unke kareeb na jao, jab tak ke woh paak saaf na ho jayein, phir jab woh paak ho jayein to unke paas jao us tarah jaisa ke Allah ne tumko hukm diya hai, Allah un logon ko pasand karta hai jo badhi (gunaah) se baaz rahein aur pakeezgi ikhtiyar karein.</p>

<p>223.&nbsp;&nbsp;&nbsp;&nbsp;&nbsp;&nbsp; Tumhari auratein tumhari khetiyan hain, tumhein ikhtiyar hai jis tarah chaho apni kheti mein jao, magar apne mustaqbil ki fikr karo aur Allah ki narazi se bacho. Khoob jaan lo ke tumhein ek din us se milna hai. Aur (aey Nabi)! Jo tumhari hidaayat ko maan lein unhein falaah o saadat ka musda (khushkhabri) suna do.</p>

<p>224.&nbsp;&nbsp;&nbsp;&nbsp;&nbsp;&nbsp; Allah ke naam ko aisi kasmein khane ke liye istemal na karo jinse maqsood neki aur taqwa aur bandagaan e khuda ki bhalayi ke kaamon se baaz rehna ho. Allah tumhari sari baatein sun raha hai aur sabkuch jaanta hai.</p>

<p>225.&nbsp;&nbsp;&nbsp;&nbsp;&nbsp;&nbsp; Jo be-maani kasmein tum bila irada kha liya karte ho unpar Allah giraft nahin karta, magar jo kasmein tum sacche dil se khate ho unki baazpurs woh zaroor karega. Allah bahut darguzar karne wala aur burdbaar (Forbearing) hai.</p>

<p>226.&nbsp;&nbsp;&nbsp;&nbsp;&nbsp;&nbsp; Jo log apni auraton se taaluq na rakhne ki qasam kha baithe hain unke liye char mahine ki mohlat hai, agar unhon ne rujoo karliya, to Allah maaf karne wala aur Raheem hai.</p>

<p>227.&nbsp;&nbsp;&nbsp;&nbsp;&nbsp;&nbsp; Aur agar unhon ne talaq hi ki thaan li ho to jaane rahein ke Allah sabkuch sunta aur jaanta hai.</p>

<p>228.&nbsp;&nbsp;&nbsp;&nbsp;&nbsp;&nbsp; Jin auraton ko talaq di gayi ho woh teen martaba ayaam e mahwari aane tak apne aap ko roakey rakkhein aur unke liye yeh jayiz nahin hai ke Allah ne unke reham (womb) mein jo kuch khalq (paida) farmaya ho usey chupayein. Unhein hargiz aisa na karna chahiye agar woh Allah aur roz e aakhir par iman rakhti hain. Unke shohar taaluqaat durust karlene par aamada hon to woh is iddat ke dauraan mein unhein phir apni zawjiyat mein wapas le lene ke haqdaar hain. Auraton ke liye bhi maroof tareeqe par waise hi huqooq hain jaise Mardon ke huqooq unpar hain. Albatta Mardon ko unpar ek darja haasil hai aur sab par Allah gaalib iqtedar rakhne wala aur hakeem o dana maujood hai.</p>

<p>229.&nbsp;&nbsp;&nbsp;&nbsp;&nbsp;&nbsp; Talaq do baar hai, phir ya to seedhi tarah aurat ko roak liya jaaye ya bhale tareqe se usko ruksat kardiya jaaye, aur ruksat karte huey aisa karna tumhare liye jayiz nahin hai ke jo kuch tum unhein de chuke ho, usmein se kuch wapas lelo, albatta yeh surat mustasna hai ke zawjain ko Allah ke hudood par qayam na reh sakne ka andesha ho, aisi surat mein agar tumhein yeh khauf ho ke woh dono hudood e ilahi par qayam na rahenge, to un dono ke darmiyan yeh maamla ho jaane mein muzahiqa nahin ke aurat apne shohar ko kuch muawaza dekar alaidagi haasil karle, yeh Allah ke muqarrar karda hudood hain, inse tajawuz na karo, aur jo log hudood e ilahi se tajawuz karein wahi zalim hain.</p>

<p>230.&nbsp;&nbsp;&nbsp;&nbsp;&nbsp;&nbsp; Phir agar (do baar talaq dene ke baad shohar ne aurat ko teesri baar) talaq de di to woh aurat phir uske liye halal na hogi, illa yeh ke uska Nikah kisi dusre shaks se ho aur woh usey talaq de de, tab agar pehla shohar aur yeh aurat dono yeh khayal karein ke hudood e ilahi par qayam rahenge, to unke liye ek dusre ki taraf rujoo karlene mein koi muzahiqa nahin. Yeh Allah ki muqarrar karda hadein hain jinhein woh un logon ki hidayat ke liye wazeh kar raha hai, jo (uski hudood ko todne ka anjaam) jaante hain.</p>

<p>231.&nbsp;&nbsp;&nbsp;&nbsp;&nbsp;&nbsp; Aur jab tum auraton ko talaq dedo aur unki iddat poori hone ko aa jaaye, to ya bhale tareeqe se unhein roak lo ya bhale tareeqe se ruksat kardo, mehaz satane ki khatir unhein na roakey rakhna, yeh zyadati hogi aur jo aisa karega, woh dar haqeeqat aap apne hi upar zulm karega. Allah ki aayaat ka khel na banao, bhool na jao ke Allah ne kis niyamat e uzma se tumhein sarfaraz kiya hai, woh tumhein naseehat karta hai ke jo kitaab aur hikmat usne tumpar naazil ki hai, uska ehtaram malhooz rakkho. Allah se daro aur khoob jaan lo ke Allah ko har baat ki khabar hai.</p>

<p>232.&nbsp;&nbsp;&nbsp;&nbsp;&nbsp;&nbsp; Jab tum apni auraton ko talaq de chuko aur woh apni iddat poori karlein, to phir is mein maney na ho ke woh apne zere tajweej shoharon se nikah karlein, jab ke woh maroof tareeqe se baham munakihat (marriage) par raazi hon. Tumhein naseehat ki jaati hai ke aisi harakat hargiz na karna, agar tum Allah aur roz e aakhir par iman laane wale ho, tumhare liye shaishta aur pakeeza tareeqa yahi hai ke is se baaz raho. Allah jaanta hai, tum nahin jaante.</p>

<p>233.&nbsp;&nbsp;&nbsp;&nbsp;&nbsp;&nbsp; Jo baap chahte hon ke unki aulad poori muddat e razaat tak doodh piye, to Maaein apne bacchon ko kamil do saal doodh pilayein. Is surat mein bacche ke baap ko maroof tareeqe se unhein khana, kapda dena hoga. Magar kisi par uski wusat se badh kar baar na daalna chahiye, na to Maa ko is wajah se takleef mein dala jaaye ke baccha uska hai, aur na baap hi ko is wajah se tangg kiya jaaye ke baccha uska hai. Doodh pilaane wali ka yeh haqq jaisa bacche ke baap par hai waisa hi uske waris par bhi hai , lekin agar fareeqain bahami razamandi aur mashware se doodh chudana chahein to aisa karne mein koi muzahiqa nahin, aur agar tumhara khayal apni aulad ko kisi gair aurat se doodh pilwane ka ho, to is mein bhi koi harj nahin bashart yeh ke iska jo kuch muawaza (compensation) tai karo, woh maroof tareeqe par ada kardo. Allah se daro aur jaan rakkho ke jo kuch tum karte ho, sab Allah ki nazar mein hai.</p>

<p>234.&nbsp;&nbsp;&nbsp;&nbsp;&nbsp;&nbsp; Tum mein se jo log marr jayein, unke pichey agar unki biwiyan zinda hon, to woh apne aap ko char mahine dus din roake rakkhein, phir jab unki iddat poori ho jaaye, to unhein ikhtiyar hai, apni zaat ke maamle mein maroof tareeqe se jo chahein karein tumpar iski koi zimmedaari nahin. Allah tum sab ke aamaal se bakhabar hai.</p>

<p>235.&nbsp;&nbsp;&nbsp;&nbsp;&nbsp;&nbsp; Zamana e iddat mein khwa tum un bewa aurton ke saath mangni ki irada ishaare kanayi mein zaahir kardo, khwa dil mein chupaye rakkho, dono suraton mein koi muzahiqa nahin. Allah jaanta hai ke unka khayal to tumhare dil mein aayega hi magar dekho! Khufiya (hidden) ahad o paimaan na karna agar koi baat karni hai to maroof tareeqe se karo aur aqd-e- nikah baandhne ka faisla us waqt tak na karo jab tak ke iddat poori na ho jaaye, khoob samajh lo ke Allah tumhare dilon ka haal tak jaanta hai, lihaza us se daro aur yeh bhi jaan lo ke Allah burdbaar hai, choti choti baaton se darguzar farmata hai.</p>

<p>236.&nbsp;&nbsp;&nbsp;&nbsp;&nbsp;&nbsp; Tumpar kuch gunaah nahin, agar tum apni auraton ko talaq de do qabl iske ke haath lagane ki naubat aaye ya mehar muqarrar ho, is surat mein unhein kuch na kuch dena zaroor chahiye. Khush haal aadmi apni maqdarat ke mutabiq aur gareeb apni madarat ke mutabiq maroof tareeqe se de , yeh haqq hai neik aadmiyon par.</p>

<p>237.&nbsp;&nbsp;&nbsp;&nbsp;&nbsp;&nbsp; Aur agar tumne haath lagane se pehle talaq di ho, lekin mehar muqarrar kiya jaa chuka ho, to us surat mein nisf(half) mehar dena hoga, yeh aur baat hai ke aurat narmi barte (aur mehar na le) ya woh Mard jiske ikhtiyar mein aqd-e-nikah hai, narmi se kaam le (aur poora mehar de de), aur tum (yani Mard) narmi se kaam lo to yeh taqwa se zyada munasibat rakhta hai, aapas ke maamlaat mein faiyyazi ko na bhoolo, Tumhare aamal ko Allah dekh raha hai.</p>

<p>238.&nbsp;&nbsp;&nbsp;&nbsp;&nbsp;&nbsp; Apni namazon ki nigehdaasht rakkho, khususan aisi namaz ki jo mohasan salawat ki jamey ho(Middle Prayer). Allah ke aage is tarah khade ho jaise farmabardaar ghulam khade hote hain.</p>

<p>239.&nbsp;&nbsp;&nbsp;&nbsp;&nbsp;&nbsp; Badh-amani ki haalat ho, to khwa paidal ho, khwa sawar , jis tarah mumkin ho namaz padho aur jab aman muyassar aa jaaye, to Allah ko us tareeqe se yaad karo, jo usne tumhein sikha diya hai, jis se tum pehle na-waqif thay.</p>

<p>240.&nbsp;&nbsp;&nbsp;&nbsp;&nbsp;&nbsp; Tum mein se jo log wafaat payein aur pichey biwiyan chodh rahe hon, unko chahiye ke apni biwiyon ke haqq mein yeh wasiyat kar jayein ke ek saal tak unko naan-o-nafaqa (maintenance) diya jaaye aur woh ghar se na nikali jayein. Phir agar woh khud nikal jayein to apni zaat ke maamle mein maroof tareeqe se woh jo kuch bhi karein uski koi zimmedari tumpar nahin hai. Allah sab par gaalib iqtedar rakhne wala aur hakeem o daana hai.</p>

<p>241.&nbsp;&nbsp;&nbsp;&nbsp;&nbsp;&nbsp; Isi tarah jin auraton ko talaq di gayi ho, unhein bhi munasib taur par kuch na kuch dekar ruksat kiya jaaye, yeh haqq hai muttaqi logon par.</p>

<p>242.&nbsp;&nbsp;&nbsp;&nbsp;&nbsp;&nbsp; Is tarah Allah apne ehkam tumhein saaf saaf batata hai, umeed hai ke tum samajh boojh kar kaam karo.</p>

<p>243.&nbsp;&nbsp;&nbsp;&nbsp;&nbsp;&nbsp; Tumne un logon ke haal par bhi kuch gaur kiya, jo maut ke darr se apne ghar baar chodh kar nikle thay aur hazaaron ki tadaad mein thay? Allah ne unse farmaya: marr jao , phir usne unko dobara zindagi bakshi, haqeeqat yeh hai ke Allah Insan par bada fazl farmane wala hai magar aksar log shukar ada nahin karte.</p>

<p>244.&nbsp;&nbsp;&nbsp;&nbsp;&nbsp;&nbsp; (Musalmano)! Allah ki raah mein jung karo, aur khoob jaan rakkho ke Allah sunne wala aur jaane wala hai.</p>

<p>245.&nbsp;&nbsp;&nbsp;&nbsp;&nbsp;&nbsp; Tum mein kaun hai jo Allah ko qarz e hasan (good loan) de taa-ke Allah usey kai gunaa badha chadha kar wapas kare? Ghatana bhi Allah ke ikhtiyar mein hai aur badana bhi, aur usi ki taraf tumhein palat kar jaana hai.</p>

<p>246.&nbsp;&nbsp;&nbsp;&nbsp;&nbsp;&nbsp; Phir tumne us maamle par bhi gaur kiya, jo Moosa ke baad sardaraan e Bani Israel ko pesh aaya tha? Unhon ne apne Nabi se kaha: hamare liye ek baadshah muqarrar kardo taa-ke hum Allah ki raah mein jung karein, Nabi ne pucha : kahin aisa to na hoga ke tumko ladayi ka hukm diya jaaye aur phir tum na lado? Woh kehne lage : bhala yeh kaise ho sakta hai ke hum raah e khuda mein na ladein, jabke humein apne gharon se nikaal diya gaya hai aur hamare baal bacche humse juda kardiye gaye hain? Magar jab unko jung ka hukm diya gaya to ek qaleel tadaad ke siwa woh sab peeth moad gaye, aur Allah unmein se ek ek zalim ko jaanta hai.</p>

<p>247.&nbsp;&nbsp;&nbsp;&nbsp;&nbsp;&nbsp; Unke Nabi ne unse kaha ke Allah ne Talut ko tumhare liye baadshah muqarrar kiya hai, yeh sunkar woh bole : &ldquo;humpar baadshah banney ka woh kaise haqqdar hogaya? Uske muqable mein baadshahi ke hum zyada mustahiq hain, woh to koi bada maaldaar aadmi nahin hai&rdquo;. Nabi ne jawab diya: &ldquo;Allah ne tumhare muqable mein usi ko muntakhab kiya hai aur usko dimaagi o jismani dono qisam ki ehliyatein farawani ke saath ata farmayi hain aur Allah ko ikhtiyar hai ke apna mulk jise chahe de , Allah badi wusat rakhta hai aur sab kuch uske ilm mein hai&rdquo;.</p>

<p>248.&nbsp;&nbsp;&nbsp;&nbsp;&nbsp;&nbsp; Iske saath unke Nabi ne unko yeh bhi bataya ke &ldquo;khuda ki taraf se uske baadshah muqarrar hone ki alamat yeh hai ke uske ahad mein woh sandook tumhein wapas mil jayega, jismein tumhare Rubb ki taraf se tumhare liye sukoon e qalb ka samaan hai, jismein aale Moosa aur aale Haroon ke chodey huey tabarrukaat hain, aur jisko is waqt Farishte sambhale huey hain agar tum momin ho, to yeh tumhare liye bahut badi nishani hai.</p>

<p>249.&nbsp;&nbsp;&nbsp;&nbsp;&nbsp;&nbsp; Phir jab Talut lashkar lekar chala, to usne kaha: &ldquo;ek dariya par Allah ki taraf se tumhari aazmaish hone wali hai, jo uska pani piyega, woh mera saathi nahin. Mera saathi sirf woh hai jo us se pyas na bujhaye, haan ek aadh chillu koi pee le to pee le&rdquo;. Magar ek giroh e qaleel ke siwa woh sab us dariya se sairaab huey, phir jab Talut aur uske saathi muslim dariya paar karke aage badhey to unhon ne Talut se kehdiya ke aaj hum mein Jaaluth (Goliath) aur uske lashkaron ka muqabla karne ki taaqat nahin hai, lekin jo log yeh samajhte thay ke unhein ek din Allah se milna hai, unhon ne kaha: &ldquo; baaraha aisa hua hai ke ek qaleel giroh Allah ke izan se ek badey giroh par gaalib aa gaya hai, Allah sabr karne walon ka saathi hai.&rdquo;</p>

<p>250.&nbsp;&nbsp;&nbsp;&nbsp;&nbsp;&nbsp; Aur jab woh Jaaluth aur uske lashkaron ke muqable par nikle to unhon ne dua ki: &ldquo;aye hamare Rubb humpar sabr ka faizan kar, hamare qadam jamaa de aur is kafir giroh par humein fatah naseeb kar.&rdquo;</p>

<p>251.&nbsp;&nbsp;&nbsp;&nbsp;&nbsp;&nbsp; Aakhir e kaar Allah ke izan se unhon ne kafiron ko maar bhagaya aur Dawood ne Jaaluth ko qatal kardiya aur Allah ne usey sultanat aur hikmat se nawaza aur jin jin cheezon ka chaha usko ilm diya, agar is tarah Allah Insano ke ek giroh ko dusre giroh ke zariye se hatata na rehta, to zameen ka nizam bigad jata, lekin duniya ke ke logon par Allah ka bada fazl hai (ke woh is tarah dafey fasaad ka intezam karta rehta hai).</p>

<p>252.&nbsp;&nbsp;&nbsp;&nbsp;&nbsp;&nbsp; Yeh Allah ki aayaat hain, jo hum theek theek tumko suna rahe hain aur tum yaqeenan un logon mein se ho, jo Rasool bana kar bheje gaye hain.</p>

<p>253.&nbsp;&nbsp;&nbsp;&nbsp;&nbsp;&nbsp; Yeh Rasool (jo hamari taraf se Insano ki hidayat par mamoor huey) humne unko ek dusre se badh chadhkar martabe ata kiye, unmein koi aisa tha jis se khuda khud hum-kalaam hua, kisi ko usne dusri haisyaton se buland darje diye, aur aakhir mein Isa Ibn-Maryam ko roshan nishaniyan ata ki aur rooh e paak se uski madad ki , agar Allah chahta to mumkin na tha ke in Rasoolon ke baad jo log roshan nishaniyan dekh chuke thay woh aapas mein ladte , magar (Allah ki mashiyat yeh na thi ke woh logon ko jabran ikhtilaaf se roake, is wajah se) unhon ne baham ikhtilaaf kiya, phir koi iman laya aur kisi ne kufr ki raah ikhtiyar ki, haan , Allah chahta to woh hargiz na ladte, magar Allah jo chahta hai karta hai.</p>

<p>254.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, jo kuch maal mataa humne tumko baksha hai, usmein se kharch karo, qabl iske ke woh din aaye jismein na khareed o farokht hogi, na dosti kaam aayegi aur na sifarish chalegi aur zalim asal mein wahi hain jo kufr ki rawish ikhtiyar karte hain.</p>

<p>255.&nbsp;&nbsp;&nbsp;&nbsp;&nbsp;&nbsp; Allah woh zinda e javed (hamesha rehne wali) hasti hai, jo tamaam qayinaat ko sambhale huey hai, uske siwa koi khuda nahin hai, woh na sota hai aur na usey oongh (drowsiness) lagti hai, zameen aur aasmaano mein jo kuch hai usi ka hai, kaun hai jo uski janaab mein uski ijazat ke bagair sifarish kar sakey? Jo kuch bandon ke saamne hai usey bhi woh jaanta hai aur jo kuch unse ojhal hai us se bhi woh waqif hai, aur uski maloomaat mein se koi cheez unki giraft e idraak mein nahin aa sakti illa yeh ke kisi cheez ka ilm woh khud hi unko dena chahe, uski hukumat asmaano aur zameen par chayi hui hai aur unki nigehbani uske liye koi thaka dene wala kaam nahin hai, bas wahi ek buzurg o bartar zaat hai.</p>

<p>256.&nbsp;&nbsp;&nbsp;&nbsp;&nbsp;&nbsp; Deen ke maamle mein koi zoar zabardasti nahin hai, saheeh baat galat khayalat se alag chaant kar rakh di gayi hai ab jo koi taghut ka inkar karke Allah par iman le aaya, usne ek aisa mazboot sahara thaam liya jo kabhi tootne wala nahin, aur Allah (jis ka sahara usne liya hai) sab kuch sunne aur jaanne wala hai.</p>

<p>257.&nbsp;&nbsp;&nbsp;&nbsp;&nbsp;&nbsp; Jo log iman latey hain, unka haami o madadgaar Allah hai aur woh unko tareekiyon (andheron) se roshni mein nikaal laata hai aur jo log kufr ki raah ikhtiyar karte hain unke haami o madadgaar taghut hain aur woh unhein roshni se tareekiyon ki tafaf kheench le jaate hain, yeh aag mein jaane wale log hain, jahan yeh hamesha rahenge.</p>

<p>258.&nbsp;&nbsp;&nbsp;&nbsp;&nbsp;&nbsp; Kya tumne us shaks ke haal par gaur nahin kiya, jisne Ibrahim se jhagda kiya tha? Jhagda is baat par ke Ibrahim ka Rubb kaun hai, aur is bina par ke us shaks ko Allah ne hukumat de rakkhi thi. Jab Ibrahim ne kaha ke &ldquo;mera Rubb woh hai, jiske ikhtiyar mein zindagi aur maut hai, to usne jawab diya : &ldquo;zindagi aur maut mere ikhtiyar mein hai&rdquo; Ibrahim ne kaha: &ldquo; accha, Allah Suraj ko mashirq se nilkalta hai, tu zara usey magrib se nikaal la&rdquo;. Yeh sunkar woh munkir e haqq shashtar (confounded) reh gaya, magar Allah zalimon ko raah e raast nahin dikhaya karta.</p>

<p>259.&nbsp;&nbsp;&nbsp;&nbsp;&nbsp;&nbsp; Ya phir misaal ke taur par us shaks ko dekho jiska guzar ek aisi basti par hua jo apni chathon (canopies) par aundhi giri padi thi. Usne kaha : &ldquo;yeh aabaadi , jo halaak ho chuki hai, isey Allah kis tarah dobara zindagi bakshega?&rdquo; Ispar Allah ne uski rooh qabz karli aur woh sau (hundred) baras tak murda pada raha, phir Allah ne usey dobara zindagi bakshi aur us se pucha: &ldquo;batao, kitni muddat padey rahe ho?&rdquo; Usne kaha : &ldquo; ek din ya chandh ghante raha honga&rdquo;. Farmaya: &ldquo; tumpar sau barar isi haalat mein guzar chuke hain, ab zara apne khane aur pani ko dekho ke is mein zara tagayyur (changes) nahin aaya hai, dusri taraf zara apne gadhey (donkey) ko bhi dekho [ke iska panjar (skeleton) tak bosheeda ho raha hai] aur yeh humne is liye kiya hai ke hum tumhein logon ke liye ek nishani bana dena chahte hain, phir dekho ke haddiyon ke is panjar (skeleton) ko hum kis tarah utha kar gosht posht ispar chadhate hain&rdquo; is tarah jab haqeeqat uske saamne bilkul numayan ho gayi, to usne kaha: &ldquo;mai jaanta hoon ke Allah har cheez par qudrat rakhta hai&rdquo;.</p>

<p>260.&nbsp;&nbsp;&nbsp;&nbsp;&nbsp;&nbsp; Aur woh waqiya bhi pesh e nazar rahe, jab Ibrahim ne kaha tha ke: &ldquo; mere maalik, mujhe dikha de, tu murdon ko kaise zinda karta hai&rdquo; Farmaya: &ldquo;kya tu iman nahin rakhta?&rdquo; usne arz kiya &ldquo;iman to rakhta hoon, magar dil ka itminaan darkaar hai&rdquo;, Farmaya: &ldquo; accha to chaar parindey le aur unko apne se manoos karle phir unka ek ek juz ek ek pahaad par rakh de phir unko pukaar, woh tere paas daude chale aayenge, khoob jaan le ke Allah nihayat ba iqtedar (All- mighty) aur hakeem hai&rdquo;.</p>

<p>261.&nbsp;&nbsp;&nbsp;&nbsp;&nbsp;&nbsp; Jo log apne maal Allah ki raah mein sarf karte hain, unke kharch ki misaal aisi hai, jaise ek dana boya jaaye aur uske saat (seven) baalein niklein aur har baal mein sau (hundred) daane hon, isi tarah Allah jiske amal ko chahta hai afzoni (manifold/zyada) ata farmata hai , woh faraag dast (munificent) bhi hai aur aleem bhi.</p>

<p>262.&nbsp;&nbsp;&nbsp;&nbsp;&nbsp;&nbsp; Jo log apne maal Allah ki raah mein kharch karte hain aur kharch karke phir ehsan nahin jatate na dukh dete hain, unka ajar unke Rubb ke paas hai aur unke liye kisi ranjh aur khauf ka mauqa nahin.</p>

<p>263.&nbsp;&nbsp;&nbsp;&nbsp;&nbsp;&nbsp; Ek meetha bol aur kisi nagawaar baat par zara si chasm poshi (forbearance) us khairaat se behtar hai, jiske pichey dukh ho. Allah be-niyaz hai aur burdbaari uski siffat hai.</p>

<p>264.&nbsp;&nbsp;&nbsp;&nbsp;&nbsp;&nbsp; Aey iman laane walon! Apne sadaqat ko ehsan jata kar aur dukh dekar us shaks ki tarah khaakh mein na mila do, jo apna maal mehaz logon ke dikhane ko kharch karta hai aur na Allah par iman rakhta hai na aakhirat par, uske kharch ki misaal aisi hai jaise ek chattan (rock) thi, jispar mitti ki teh jami hui thi, ispar jab zoar ki meh (barish) barsa, to saari mitti bhi gayi aur saaf chattan ki chattan reh gayi, aise log apne nazdeek khairaat karke jo neki kamate hain, us se kuch bhi unke haath nahin aata, aur kafiron ko seedhi raah dikhana Allah ka dastoor nahin hai.</p>

<p>&nbsp;</p>

<p>265.&nbsp;&nbsp;&nbsp;&nbsp;&nbsp;&nbsp; Bakhilaf iske jo log apne maal mehaz Allah ki raza-joyi ke liye dil ke pooray sabaat o qarar ke saath kharch karte hain, unke kharch ki misaal aisi hai, jaise kisi satah martafa (plateau) par ek baagh ho , agar zoar ki baarish ho jaaye to dugna(twofold) phal laye, aur agar zoar ki baarish na bhi ho to ek halki phawar (light shower) hi uske liye kafi ho jaaye, tum jo kuch karte ho, sab Allah ki nazar mein hai.</p>

<p>266.&nbsp;&nbsp;&nbsp;&nbsp;&nbsp;&nbsp; Kya tum mein se koi yeh pasand karta hai ke uske paas ek hara bhara baagh ho, nehron se sairaab, khajooron aur angooron aur har qisam ke phalon se ladha hua, aur woh ain us waqt ek teiz baghule (fiery whirlwind) ki zadh mein aakar jhulas jaaye, jabke woh khud boodha ho aur uske kamsin (small) bacche abhi kisi layaq na hon? Is tarah Allah apni baatein tumhare saamne bayan karta hai, shayad ke tum gaur o fikr karo.</p>

<p>267.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, jo maal tumne kamaye hain aur jo kuch humne zameen se tumhare liye nikala hai, usmein se behtar hissa raah e khuda mein kharch karo, aisa na ho ke uski raah mein dene ke liye buri se buri cheez chaantne (pick out) ki koshish karne lago, halaanke wahi cheez agar koi tumhein de to tum hargiz usey lena gawara na karoge illa yeh ke isko qabool karne mein tum igmaaz (disdain) barat jao, tumhein jaan lena chahiye ke Allah bay-niyaz hai aur behtareen sifaat se muttasif hai.</p>

<p>268.&nbsp;&nbsp;&nbsp;&nbsp;&nbsp;&nbsp; Shaytan tumhein muflisi (poverty) se darata hai aur sharmnaak tarz-e-amal ikhtiyar karne ki targeeb deta hai, magar Allah tumhein apni bakshish aur fazl ki umeed dilata hai, Allah bada farag-dast aur daana hai.</p>

<p>269.&nbsp;&nbsp;&nbsp;&nbsp;&nbsp;&nbsp; Jisko chahta hai hikmat ata karta hai, aur jisko hikmat (wisdom) mili usey haqeeqat mein badi daulat mil gayi, in baaton se sirf wahi log sabaq lete hain jo danishmand hain.</p>

<p>270.&nbsp;&nbsp;&nbsp;&nbsp;&nbsp;&nbsp; Tumne jo kuch bhi kharch kiya ho aur jo nazar bhi maani ho, Allah ko uska ilm hai, aur zalimon ka koi madadgaar nahin.</p>

<p>271.&nbsp;&nbsp;&nbsp;&nbsp;&nbsp;&nbsp; Agar apne sadaqaat elaniya(openly) do to yeh bhi accha hai, lekin agar chupa kar haajat-mandon ko do to yeh tumhare haqq mein zyada behtar hai, tumhari bahut si buraiyan is tarz-e-amal se mehw (expiate) ho jaati hain . Aur jo kuch tum karte ho Allah ko bahar haal uski khabar hai.</p>

<p>272.&nbsp;&nbsp;&nbsp;&nbsp;&nbsp;&nbsp; Logon ko hidayat baksh dene ki zimmedari tumpar nahin hai, hidayat to Allah hi jise chahta hai bakshta hai aur khairaat mein jo maal tum kharch karte ho woh tumhare apne liye bhala hai, aakhir tum isi liye to kharch karte ho ke Allah ki raza haasil ho, to jo kuch maal tum khairaat mein kharch karoge uska poora poora ajar tumhein diya jayega aur tumhari haqq talafi hargiz na hogi.</p>

<p>273.&nbsp;&nbsp;&nbsp;&nbsp;&nbsp;&nbsp; Khaas taur par madad ke mustahiq to tang-dast log hain jo Allah ke kaam mein aise ghir gaye hain ke apni zaati kasb e maash (livelihood) ke liye zameen mein koi daud-dhoop nahin kar sakte. Unki khuddaari dekh kar nawaqif aadmi gumaan karta hai ke yeh khush-haal hain, tum unke chehron se unki andaruni haalat pehchan sakte ho magar woh aise log nahin hain ke logon ke pichey padh kar kuch maangein. Unki iyanat mein jo kuch maal tum kharch karoge woh Allah se posheeda na rahega.</p>

<p>274.&nbsp;&nbsp;&nbsp;&nbsp;&nbsp;&nbsp; Jo log apne maal shab o roz khule aur chupe kharch karte hain unka ajar unke Rubb ke paas hai aur unke liye kisi khauf aur ranjh ka muqaam nahin.</p>

<p>275.&nbsp;&nbsp;&nbsp;&nbsp;&nbsp;&nbsp; Magar jo log sood (usury) khate hain, unka haal us shaks ka sa hota hai, jise Shaytan ne choo kar bawla (deewana) kardiya ho aur is haalat mein unke mubtala hone ki wajah yeh hai ke woh kehte hain : &ldquo;tijarat bhi to aakhir sood hi jaisi cheez hai&rdquo;, halaanke Allah ne tijarat ko halal kiya hai aur sood ko haraam. Lihaza jis shaks ko uske Rubb ki taraf se yeh naseehat pahunche aur aainda ke liye woh sood-khori se baaz aa jaaye , to jo kuch woh pehle kha chuka, so kha chuka, uska maamla Allah ke hawale hai aur jo is hukm ke baad phir isi harakat ka iaada(repeat) kare, toh jahannumi hai, jahan woh hamesha rahega.</p>

<p>276.&nbsp;&nbsp;&nbsp;&nbsp;&nbsp;&nbsp; Allah Sood ka matth maar deta hai (deprives interest of all blessing )aur sadaqaat ko nasho numa deta hai, aur Allah kisi nashukre badh-amal Insan ko pasand nahin karta.</p>

<p>277.&nbsp;&nbsp;&nbsp;&nbsp;&nbsp;&nbsp; Haan, jo log iman le ayein aur neik amal karein aur namaz qayam karein aur zakat dein, unka ajar beshak unke Rubb ke paas hai aur unke liye kisi khauf aur ranjh ka mauqa nahin.</p>

<p>278.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, khuda se daro aur jo kuch tumhara sood logon par baki reh gaya hai usye chodh do, agar waqayi iman laye ho.</p>

<p>279.&nbsp;&nbsp;&nbsp;&nbsp;&nbsp;&nbsp; Lekin agar tumne aisa na kiya, to aagaah ho jao ke Allah aur uske Rasool ki taraf se tumhare khilaf elan e jung hai. Ab bhi tauba karlo (aur sood chod do) to apna asal sarmaya lene ke tum haqdaar ho, na tum zulm karo , na tumpar zulm kiya jaaye.</p>

<p>280.&nbsp;&nbsp;&nbsp;&nbsp;&nbsp;&nbsp; Tumhara qarzdaar tangdast ho, to haath khulne tak usey mohlat do, aur jo sadaqa kardo to yeh tumhare liye zyada behtar hai, agar tum samjho.</p>

<p>281.&nbsp;&nbsp;&nbsp;&nbsp;&nbsp;&nbsp; Us din ki ruswayi o museebat se bacho, jabke tum Allah ki taraf wapas hoge, wahan har shaks ko uski kamayi hui neki ya badhi ka poora poora badla mil jayega aur kisi par zulm hargiz na hoga.</p>

<p>282.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, jab kisi muqarrar muddat ke liye tum aapas mein qarz ka lein dein karo , to usey likh liya karo. Fareeqain ke darmiyan insaaf ke saath ek shaks dastawez (document) tehrir kare. Jise Allah ne likhne padhne ki kaabiliyat bakshi ho, usey likhne se inkar na karna chahiye. Woh likhey aur imla (dictate) woh shaks karaye jispar haqq aata hai (yaani qarz lene wala), aur usey Allah, apne Rubb se darna chahiye ke jo maamla tai ho usmein koi kami beshi na kare. Lekin agar qarz lene wala khud nadaan ya zaeef ho, ya imla na kara sakta ho, to uska wali insaaf ke saath imla karaye, phir apne mardon mein se do aadmiyon ki ispar gawahi karalo aur agar do Mard na hon to ek Mard aur do auratein hon, taa-ke ek bhool jaaye to dusri usey yaad dila de. Yeh gawah aise logon mein se hone chahiye, jinki gawahi tumhare darmiyan maqbool ho. Gawahon ko jab gawah banney ke liye kaha jaaye, to unhein inkar na karna chahiye. Maamla khwa chota ho ya bada, miyaad ki taeen (specified term) ke saath uski dastawez (documents) likhwa lene mein tasahul (neglect) na karo. Allah ke nazdeek yeh tareeqa tumhare liye zyada mabni bar Insaaf hai, is se shahadat qayam hone mein zyada sahulat hoti hai, aur tumhare shukook o shubhaat mein mubtala hone ka imkan kam reh jata hai. Haan jo tijarati lein dein dast ba dast (hand by hand/on the spot) tum log aapas mein karte ho, usko na likha jaaye to koi harj nahin, magar tijarati maamle tai karte waqt gawah karliya karo. Kaatib (scribe) aur gawah ko sataya na jaaye, aisa karoge to gunaah ka irteqaab karoge. Allah ke gazab se bacho, woh tumko saheeh tareeq-e-amal ki taleem deta hai aur usey har cheez ka ilm hai.</p>

<p>283.&nbsp;&nbsp;&nbsp;&nbsp;&nbsp;&nbsp; Agar tum safar ki haalat mein ho aur dastawez likhne ke liye koi kaatib (scribe) na mile to rehan bil qabz (pledges in hand) par maamla karo, agar tum mein se koi shaks dusre par bharosa karke iske saath koi maamla kare to jispar bharosa kiya gaya hai usey chahiye ke amanat ada kare aur Allah apne Rubb se dare aur shahadat hargiz na chupao. Jo shahadat chupata hai uska dil gunaah mein aaluda hai aur Allah tumhare aamal se bekhabar nahin hai.</p>

<p>284.&nbsp;&nbsp;&nbsp;&nbsp;&nbsp;&nbsp; Aasmaano aur zameen mein jo kuch hai sab Allah ka hai, tum apne dil ki baatein khwa zaahir karo ya chupao, Allah bahar haal unka hisaab tumse le lega, phir usey ikhtiyar hai jise chahe maaf karde aur jise chahe saza de, woh har cheez par qudrat rakhta hai.</p>

<p>285.&nbsp;&nbsp;&nbsp;&nbsp;&nbsp;&nbsp; Rasool us hidayat par iman laya hai jo uske Rubb ki taraf se uspar naazil hui hai aur jo log is Rasool ke maanne wale hain unhon ne bhi is hidayat ko dilse tasleem karliya hai, yeh sab Allah aur uske Farishton aur uski kitaabon aur uske Rasoolon ko maante hain aur unka qaul yeh hai ke: &ldquo;hum Allah ke Rasoolon ko ek dusre se alag nahin karte, humne hukm suna aur itaat qabool ki. Maalik! Hum tujhse khata bakhsi ke taalib hain aur humein teri hi taraf palatna hai.&rdquo;</p>

<p>286.&nbsp;&nbsp;&nbsp;&nbsp;&nbsp;&nbsp; Allah kisi mutanaffis par uski maqdarat (taaqat) se badhkar zimmedaari ka boojh nahin daalta, har shaks ne jo neki kamayi hai uska phal usi ke liye hai aur jo badhi sameti hai uska wabaal usi par hai, (Iman laane walon! Tum yun dua kiya karo) aey hamare Rubb! Humse bhool chuk mein jo kasoor ho jayein unpar giraft na kar, Maalik! Humpar woh boojh na daal jo tu ne humse pehle logon par daale thay. Parwardigaar ! Jis baar ko uthane ki taaqat hum mein nahin hai woh humpar na rakh, hamare saath narmi kar, humse darguzar farma, humpar reham kar, tu hamara maula hai, kafiron ke muqable mein hamari madad kar.</p></p>
                    </div>
                </div>
            </div>
        </div>


        <footer class="footer footer-default" style="position: fixed; bottom: 0px; width: 100%;">
            <div class="container">
              <div class="footer-partone">
              <strong>Transliteration By <a href="https://www.facebook.com/zulfikar.shaikh.52" > Zulfikar Shaikh </a></strong>
                </div>
                <div class="footer-parttwo">
                  
                    &copy;
                    <script>
                        document.write(new Date().getFullYear())
                    </script> | Designed by
                    <a href="https://www.facebook.com/PashaAbdulWaheed/" >Abdul Waheed</a>
                    
                </div>
            </div>
        </footer>
    </div>

</body>


   <!--   Core JS Files   -->
   <script src="../frontend/js/core/jquery.3.2.1.min.js" type="text/javascript"></script>
   <script src="../frontend/js/core/popper.min.js" type="text/javascript"></script>
   <script src="../frontend/js/core/bootstrap.min.js" type="text/javascript"></script>
   <!--  Plugin for Switches, full documentation here: http://www.jque.re/plugins/version3/bootstrap.switch/ -->
   <script src="../frontend/js/plugins/bootstrap-switch.js"></script>
   <!--  Plugin for the Sliders, full documentation here: http://refreshless.com/nouislider/ -->
   <script src="../frontend/js/plugins/nouislider.min.js" type="text/javascript"></script>
   <!--  Plugin for the DatePicker, full documentation here: https://github.com/uxsolutions/bootstrap-datepicker -->
   <script src="../frontend/js/plugins/bootstrap-datepicker.js" type="text/javascript"></script>
   <!-- Control Center for Now Ui Kit: parallax effects, scripts for the example pages etc -->
   <script src="../frontend/js/now-ui-kit9f1e.js?v=1.1.0" type="text/javascript"></script>


<script>
    $(document).ready(function(){
    
    var time = setInterval(alertFunc, 1);
    function alertFunc(){
      var stateValue = $("#cknm").is(":checked") ? $("#cknm").val() : 'off';
      if(stateValue == 'on'){
        $('#nightcolorheading').css("color","white");
        $('#nightcolor').removeClass("bg-white").addClass( "bg-default" );
        $('.section').css("background","#142634");
        $('body').css("background","#142634");
        $('#contentpara').css("color", "white");
        $('.footer').css("background","#888");
        
      }
      else{
        $('#nightcolorheading').css("color","black");
        $('#nightcolor').removeClass("bg-default").addClass( "bg-white" );
        $('.section').css("background","white");
        $('body').css("background","white");
        $('#contentpara').css("color", "black");
        $('.footer').css("background","#f2f2f2");
      }
    
    
    }
    
    });
    </script>


<!-- Mirrored from www.quranromanurdu.com/chapter/2 by HTTrack Website Copier/3.x [XR&CO'2014], Mon, 22 Jan 2024 19:00:56 GMT -->
</html>