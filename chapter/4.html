<!DOCTYPE html>
<html lang="en">
  
<!-- Mirrored from www.quranromanurdu.com/chapter/4 by HTTrack Website Copier/3.x [XR&CO'2014], Mon, 22 Jan 2024 19:00:56 GMT -->
<!-- Added by HTTrack --><meta http-equiv="content-type" content="text/html;charset=UTF-8" /><!-- /Added by HTTrack -->
<head>
    <meta name=”description” content=”Quran Roman Urdu Transliteration”/>
    <meta name="keywords" content="Quran Roman Urdu Transliteration, Read Quran in Roman Urdu Translation,Quran, Quran urdu, urdu quran, quran, koran, Transliteration, muslim, islam, Allah,al quran terjemahan, quran translation in urdu, sahih international, quran in english pdf, quran defination, quran in urdu,read quran in urdu,quran with urdu translation word by word, pakistani quran app, quran in urdu only, the holy quran app, full quran with urdu translation para 1 to 30, tafseer ibn kaseer in roman urdu, urdu translation in roman script, quran verses in roman urdu, quran with urdu translation, search quran">
    <meta name="google" content="notranslate" />
    <meta http-equiv=”Content-Type” content=”text/html; charset=UTF-8”/>
      <meta charset="utf-8" />
      <link rel="apple-touch-icon" sizes="76x76" href="../frontend/img/apple-icon.html">
      <link rel="icon" type="image/png" href="../frontend/img/icon.jpg">
      <link rel="shortcut icon" href="../frontend/img/icon.jpg" type="image/x-icon" >
      <meta http-equiv="X-UA-Compatible" content="IE=edge,chrome=1" />
    <meta property="og:url"           content="../index.html" />
    <meta property="og:type"          content="website" />
    <meta property="og:title"         content="Quran Roman Urdu Transliteration" />
    <meta property="og:description"   content="Read Quran in Roman Urdu Transliteration" />
    <meta property="og:image"         content="../frontend/assets/img/quranbanner.html" />
    <meta name="twitter:card" content="summary" >
    <meta name="twitter:title" content="Quran Roman Urdu Transliteration" >
    <meta name="twitter:description" content="Read Quran in Roman Urdu Transliteration" >
    <meta name="twitter:image" content="../frontend/img/quranbanner.png" >
    <meta name="twitter:image:width" content="200" >
    <meta name="twitter:image:height" content="200" >
  
      <title>Quran Roman Urdu</title>
      <meta content='width=device-width, initial-scale=1.0, maximum-scale=1.0, user-scalable=0, shrink-to-fit=no' name='viewport' />
      <!--     Fonts and icons     -->
      <link href="https://fonts.googleapis.com/css?family=Montserrat:400,700,200" rel="stylesheet" />
      <link rel="stylesheet" href="../../maxcdn.bootstrapcdn.com/font-awesome/latest/css/font-awesome.min.css" />
      <!-- CSS Files -->
      <link href="../frontend/css/bootstrap.min.css" rel="stylesheet" />
      <link href="../frontend/css/now-ui-kit9f1e.css?v=1.1.0" rel="stylesheet" />
      <!-- CSS Just for demo purpose, don't include it in your project -->
      <link href="../frontend/css/demo.css" rel="stylesheet" />
      <link href="../frontend/css/style.css" rel="stylesheet" />
      <script type="text/javascript">
         function showcontent(number){
            
            var url = '_id.html';
            url = url.replace(':id',number);
            window.location = url
            
                        
      }
      </script>


  </head>

  <body class="profile-page sidebar-collapse">
    <!-- Navbar -->
    <nav class="navbar navbar-expand-lg bg-primary fixed-top navbar-transparent " color-on-scroll="400">
       <div class="container">
          <div class="dropdown button-dropdown">
             <a href="#" class="dropdown-toggle" id="navbarDropdown" data-toggle="dropdown">
             <span class="button-bar"></span>
             <span class="button-bar"></span>
             <span class="button-bar"></span>
             </a>
             <div class="dropdown-menu" aria-labelledby="navbarDropdown">
                <a class="dropdown-header">Menu</a>
             <a class="dropdown-item" href="../dawrah.html">Dawrah</a>
             <a class="dropdown-item" href="../Taharat.html">Taharat Kai Masail</a>
             <a class="dropdown-item" href="../Asma.html">Asma Ul Husna</a>
                <div class="dropdown-divider"></div>
                <a class="dropdown-item" href="#" data-toggle="modal" data-target="#myModal">Have an issue</a>
                <div class="dropdown-divider"></div>
                <a class="dropdown-item" href="#" data-toggle="modal" data-target="#myModal">Any Suggestion?</a>
             </div>
          </div>
          <div class="navbar-translate">
             <a class="navbar-brand" href="#" rel="tooltip" title="Quran Roman Urdu" data-placement="bottom" >
             Quran
             </a>
             <button class="navbar-toggler navbar-toggler" type="button" data-toggle="collapse" data-target="#navigation" aria-controls="navigation-index" aria-expanded="false" aria-label="Toggle navigation">
             <span class="navbar-toggler-bar bar1"></span>
             <span class="navbar-toggler-bar bar2"></span>
             <span class="navbar-toggler-bar bar3"></span>
             </button>
          </div>
          <div class="collapse navbar-collapse justify-content-end" id="navigation" data-nav-image="https://www.quranromanurdu.com/frontend/img/bg5.jpg">
             <ul class="navbar-nav">
             
               <li class="nav-item">
                  <a class="nav-link" href="../Taharat.html">Taharat Kai Masail</a>
               </li>
               <li class="nav-item">
                  <a class="nav-link" href="../Asma.html">Sura Al-Mulk</a>
               </li>
                <li class="nav-item">
                <a class="nav-link" href="../dawrah.html">Dawrah</a>
                </li>
                <li class="nav-item">
                   <a class="nav-link" href="#" data-toggle="modal" data-target="#myModal">Any Suggestion ?</a>
                </li>
                <li class="nav-item">
                  <a class="nav-link" rel="tooltip" title="Share on Facebook" data-placement="bottom" href="https://www.facebook.com/sharer/sharer.php?u=http://quranromanurdu.com" target="_blank">
                     <i class="fa fa-facebook-square"></i>
                     <p class="d-lg-none d-xl-none">Facebook</p>
                  </a>
               </li>
                <li class="nav-item">
                   <a class="nav-link" rel="tooltip" title="Share on Twitter" data-placement="bottom" href="https://twitter.com/home?status=http%3A//quranromanurdu.com" target="_blank">
                      <i class="fa fa-twitter"></i>
                      <p class="d-lg-none d-xl-none">Twitter</p>
                   </a>
                </li>

                
             </ul>
          </div>
       </div>
    </nav>
    <!-- End Navbar -->
    <!-- Modal Core -->
    <div class="modal fade" id="myModal" tabindex="-1" role="dialog" aria-labelledby="myModalLabel" aria-hidden="true">
       <div class="modal-dialog">
          <div class="modal-content" id="modal-content">
             <div class="modal-header">
                <button type="button" class="close" data-dismiss="modal" aria-hidden="true">&times;</button>
                <h4 class="modal-title" id="myModalLabel">Leave us a Message</h4>
             </div>
             <div class="modal-body" id="modal-body">
                <h5>Name</h5>
                <div class="">
                   <div class="input-group">
                      <input type="text" class="form-control" placeholder="Eg. Abdul" id="name">
                      <span class="input-group-addon">
                      <i class="now-ui-icons users_single-02"></i>
                      </span>
                   </div>
                </div>
                <h5>Email Address <span id="emailrequired" style="color:red;font-size: 12px; display: none;">required</span></h5>
                <div class="">
                   <div class="form-group" id="emaildivcolor">
                      <input type="text" placeholder="Eg. abdul@example.com" class="form-control form-control-success" id="email">
                   </div>
                </div>
                <h5>How can we Help you?</h5>
                <textarea class="form-control" placeholder="Here can be your nice text" rows="5" id="message"></textarea>
             </div>
             <div class="modal-footer">
                <button type="button" class="btn btn-default btn-simple" data-dismiss="modal">Close</button>
                <button type="button" class="btn btn-info btn-simple" id="sendmail">Send</button>
             </div>
          </div>
       </div>
    </div>
    <!-- End Modal Core -->
 
 
        <!-- Navbar -->
    <nav class="navbar navbar-expand-lg bg-white fixed-top" id="nightcolor">
        <div class="container">
            <div class="navbar-translate">
                <a class="navbar-brand" href="#" rel="tooltip" title="Quran Urdu Transliteration" data-placement="bottom" >
                    Chapter - 4
                </a>
               
                <button class="navbar-toggler navbar-toggler" type="button" data-toggle="collapse" data-target="#navigation" aria-controls="navigation-index" aria-expanded="false" aria-label="Toggle navigation">
                    <span class="navbar-toggler-bar bar1"></span>
                    <span class="navbar-toggler-bar bar2"></span>
                    <span class="navbar-toggler-bar bar3"></span>
                </button>
            </div>
          
            <div class="collapse navbar-collapse justify-content-end" id="navigation" data-nav-image="../frontend/img/bg5.jpg">

                <ul class="navbar-nav">
                    <li class="">
                        <a class="nav-link" href="#">
                            <p >Night Mode</p>
                        </a>
                    </li>
                    <li class="">
                        <a class="nav-link" href="#">
                            <p>
                              <input type="checkbox" id="cknm" name="checkbox" class="bootstrap-switch" data-on-label="ON" data-off-label="OFF">
                            </p>
                        </a>
                    </li>
                    <li class="nav-item">
                        <a class="nav-link" rel="tooltip" title="Share on Facebook" data-placement="bottom" href="https://www.facebook.com/sharer/sharer.php?u=http%3A//quranromanurdu.com/chapter.php?number=4" target="_blank">
                            <i class="fa fa-facebook-square"></i>
                            <p class="d-lg-none d-xl-none">Facebook</p>
                        </a>
                    </li>
                    <li class="nav-item">
                        <a class="nav-link" rel="tooltip" title="Share on Twitter" data-placement="bottom" href="https://twitter.com/home?status=http%3A//quranromanurdu.com/chapter.php?number=4" target="_blank">
                            <i class="fa fa-twitter"></i>
                            <p class="d-lg-none d-xl-none">Twitter</p>
                        </a>
                    </li>


                </ul>
            </div>
        </div>
    </nav>
    <!-- End Navbar -->
    <div class="wrapper">




        <div class="section">
            <div class="container" style="max-width: 1300px;">

                <div class="rows">
                    <div class="col-md-6 ml-auto mr-auto">
                        <h2 class="title text-center" id="nightcolorheading">An-Nisa</h2>
                      
                    </div>
                    <!-- Chapter content -->
                    <div class="col-md-10 ml-auto mr-auto" id="contentpara" style="font-size: 20px;">
                      <p> <p>Allah ke naam se jo Rehman o Raheem hai.</p>

<p>1.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Logon! Apne Rubb se daro jisne tumko ek jaan se paida kiya aur usi jaan se uska joda banaya aur un dono se bahut mard o aurat duniya mein phayla diye, us khuda se daro jiska waasta dekar tum ek dusre se apne haqq maangte ho, aur rishta o qarabat ke taluqaat ko bigaadne se parheiz karo, yaqeen jaano ke Allah tumpar nigraani kar raha hai.</p>

<p>2.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yateemon ke maal unko wapas do, acchey maal ko bure maal se na badal lo, aur unke maal apne maal ke saath mila kar na kha jao, yeh bahut bada gunaah hai.</p>

<p>3.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur agar tum yateemon ke saath be-insafi karne se darte ho to jo auratein tumko pasand aayein unmein se do do, teen teen, char char se nikaah karlo, lekin agar tumhein andesha ho ke unke saath adal (Insaf) na kar sakoge to phir ek hi biwi karo ya un auraton ko zaojiyat (marriage) mein lao jo tumhare qabze mein aayi hain, be insafi se bachne ke liye yeh zyada qareen e sawab hai.</p>

<p>4.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur auraton ke mehar khush dili ke saath (farz jaante huey) ada karo, albatta agar woh khud apni khushi se mehar ka koi hissa tumhein maaf kardein to usey tum mazey se kha sakte ho.</p>

<p>5.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur apne woh maal jinhein Allah ne tumhare liye qayaam e zindagi ka zairya banaya hai, nadaan logon ke hawale na karo, albatta unhein khane aur pehanne ke liye do aur unhein neik hidayat karo.</p>

<p>6.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur yateemon ki aazmaish karte raho yaha tak ke woh nikah ke qabil umar ko pahunch jayein. Phir agar tum unke andar ehliyat paao (mature of mind) to unke maal unke hawale kardo , aisa kabhi na karna ke hadd e insaf se tajawuz karke is khauf se unke maal jaldi jaldi kha jao ke woh badey hokar apne haqq ka mutaliba karenge. Yateem ka jo sarparast maaldaar ho woh parheizgari se kaam le aur jo gareeb ho woh maroof tareeqe se khaye. Phir jab unke maal unke hawale karne lago to logon ko ispar gawah bana lo, aur hisab lene ke liye Allah kafi hai.</p>

<p>7.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Mardon ke liye us maal mein hissa hai jo Maa Baap aur rishtedaron ne choda ho, aur auraton ke liye bhi us maal mein hissa hai jo Maa Baap aur rishtedaron ne choda ho, khwa thoda ho ya bahut , aur yeh hissa (Allah ki taraf se) muqarrar hai.</p>

<p>8.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jab takseem ke mauqe par kumbe(family) ke log aur yateem aur miskeen aayein to is maal mein se unko bhi kuch do aur unke saath bhale manas-on ki si baat karo(speak to them kindly).</p>

<p>9.&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Logon ko is baat ka khayal karke darna chahiye ke agar woh khud apne pichey bebas aulad chodhte to marte waqt unhein apne bacchon ke haqq mein kaise kuch andeshey lahiq hote. Pas chahiye ke woh khuda ka khauf karein aur raasti ki baat karein.</p>

<p>10.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo log zulm ke saath yateemon ke maal khate hain dar-haqeeqat woh apne pait aag se bharte hain aur woh zaroor jahannum ki bhadakti hui aag mein jhonke jayenge.</p>

<p>11.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumhari aulad ke baare mein Allah tumhein hidayat karta hai ke : Mard ka hissa do auraton ke barabar hai, agar (mayyat ki waris) do se zayid ladkiyan hon to unhein tarke ka do tihayi (2/3rd) diya jaaye, aur agar ek hi ladki waris ho to aadha (half) tarka uska hai, agar mayyat sahib e aulad ho to uske walidain mein se har ek ko tarke ka chatta (sixth) hissa milna chahiye, aur agar woh sahib e aulad na ho aur walidain hi uske waris hon to Maa ko tisra (third) hissa diya jaaye aur agar mayyat ke bhai behan bhi hon to Maa chattey (sixth) hisse ki haqqdar hogi. (Yeh sab hisse us waqt nikale jayein) jabke wasiyat jo mayyat ne ki ho poori kardi jaaye aur qarz jo uspar ho ada kardiya jaaye. Tum nahin jaante ke tumhare Maa Baap aur tumhari aulad mein se kaun balihaaz-e-nafa tumse qareeb tarr hai. Yeh hisse Allah ne muqarrar kardiye hain, aur Allah yaqeenan sab haqeeqaton se waqif aur saari maslihaton ka jaanne wala hai.</p>

<p>12.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur tumhari biwiyon ne jo kuch choda ho uska aadha hissa tumhein milega agar woh be-aulad hon, warna aulad hone ki surat mein tarke ka ek chuthayi (one fourth) hissa tumhara hai jabke wasiyat jo unhon ne ki ho poori kardi jaaye, aur qarz jo unhon ne choda ho ada kardiya jaaye, aur woh tumhare tarke mein se chauthayi ki haqqdar hongi agar tum be-aulad ho, warna sahib e aulad hone ki surat mein unka hissa aathwa (eighth) hoga, baad iske ke jo wasiyat tumne ki ho woh poori kardi jaaye aur jo qarz tumne choda ho woh ada kardiya jaaye aur agar woh mard ya aurat (jiski miras takseem talab hai) be-aulad bhi ho aur uske Maa baap bhi zinda na hon, magar uska ek bhai ya ek behan maujood ho to bhai aur behan har ek ko chatta(sixth) hissa milega, aur bhai behan ek se zyada hon to kul tarke ke ek tihayi (one third) mein woh sab shareek honge, jabke wasiyat jo ki gayi ho poori kardi jaaye, aur qarz jo mayyat ne choda ho ada kardiya jaaye, bashrat yeh ke woh zarrar rasan na ho (causes no injury). Yeh hukm hai Allah ki taraf se aur Allah daana o beena aur narm-khu hai.</p>

<p>13.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh Allah ki muqarrar ki hui haddein (limits) hain. Jo Allah aur uske Rasool ki itaat karega usey Allah aise baaghon mein daakhil karega jinke nichey nehrein behti hongi aur un baaghon mein woh hamesha rahega aur yahi badi kamiyabi hai.</p>

<p>14.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jo Allah aur uske Rasool ki nafarmani karega aur uski muqarrar ki hui haddon (limits) se tajawuz kar jayega usey Allah aag mein daalega jismein woh hamesha rahega aur uske liye ruswa-kun saza hai.</p>

<p>15.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumhari auraton mein se jo badhkari ki murtakib hon unpar apne mein se char aadmiyon ki gawahi lo , aur agar char aadmi gawahi de dein to unko gharon mein bandh rakkho yahan tak ke unhein maut aa jaaye ya Allah unke liye koi raasta nikal de.</p>

<p>16.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur tum mein se jo is fail ka irtekab karein un dono ko takleef do , phir agar woh tauba karein aur apni islaah karlein to unhein chodh do ke Allah bahut tauba qabool karne wala aur reham farmane wala hai.</p>

<p>17.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Haan yeh jaan lo ke Allah par tauba ki qabooliyat ka haqq unhi logon ke liye hai jo nadaani ki wajah se koi bura fail (amal) kar guzarte hain aur uske baad jaldi hi tauba karlete hain. Aise logon par Allah apni nazar e inayat se phir mutawajjaeh (turns grariously) ho jata hai aur Allah saari baaton ki khabar rakhne wala aur hakeem o dana hai.</p>

<p>18.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar tauba un logon ke liye nahin hai jo bure kaam kiye chale jaate hain yahan tak ke jab unmein se kisi ki maut ka waqt aa jata hai us waqt woh kehta hai ke ab maine tauba ki, aur isi tarah tauba unke liye bhi nahin hai jo marte dum tak kafir rahein .Aise logon ke liye to humne dardnaak saza tayyar kar rakkhi hai.</p>

<p>19.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, tumhare liye yeh halal nahin hai ke zabardasti auraton ke waris ban baitho aur na yeh halal hai ke unhein tangg karke us mehar ka kuch hissa udha lene ki koshish karo jo tum unhein de chuke ho. Haan agar woh kisi sareeh badh-chalani ki murtakib hon (to zaroor tumhein tangg karne ka haqq hai). Unke saath bhale tareeqe se zindagi basar karo, agar woh tumhein napasand hon to ho sakta hai ke ek cheez tumhein pasand na ho magar Allah ne usi mein bahut kuch bhalayi rakh di ho.</p>

<p>20.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur agar tum ek biwi ki jagah dusri biwi le aane ka irada hi karlo to khwa tumne usey dhair sa maal hi kyun na diya ho, usmein se kuch wapas na lena, kya tum usey bohtan laga kar aur sareeh zulm karke wapas loge?</p>

<p>21.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur aakhir tum usey kis tarah le loge jabke tum ek dusre se lutf-andoz ho chuke ho aur woh tumse pukhta ahad (covenant) le chuki hain?</p>

<p>22.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jin auraton se tumhare baap nikah kar chuke hon unse hargiz nikah na karo, magar jo pehle ho chuka so ho chuka. Dar-haqeeqat yeh ek behayayi ka fail (kaam) hai, na pasandeeda hai aur bura chalan hai.</p>

<p>23.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumpar haraam ki gayi tumhari Maayein (mothers) , betiyan, behnein, phoopiyan, khalayein , bhatijiyan, bhanjiyan aur tumhari woh Maayein jinhon ne tumko doodh pilaya ho, aur tumhari doodh shareek behnein, aur tumhari biwiyon ki maayein, aur tumhari biwiyon ki ladkiyan jinhon ne tumhari godhon (laps) mein parwarish payi hai , un biwiyon ki ladkiyan jinse tumhara taaluq zan o shaw (intimate relation) ho chuka ho warna agar (sirf nikah hua ho aur) taaluq e zan o shaw (intimate relation) na hua ho to (unhein chodh kar unki ladkiyon se nikaah karlene mein ) tumpar koi muwazkhza nahin hai, aur tumhare un beton ki biwiyan jo tumhari sulb se hon (sprung from you loins) aur yeh bhi tumpar haraam kiya gaya hai ke ek nikah mein do behon ko jamaa karo, magar jo pehle ho gaya so ho gaya, Allah bakshne wala aur reham karne wala hai.</p>

<p>24.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur woh auratein bhi tumpar haraam hain jo kisi dusre ke nikah mein hon (mohsenaat) albatta aisi auratein is se mustasna (exempted) hain jo (jung mein ) tumhare haath aayein. Yeh Allah ka kanoon hai jiski pabandi tumpar lazim kardi gayi hai. Inke ma-siwa jitni auratein hain unhein apne amwal ke zariye se haasil karna tumhare liye halal kardiya gaya hai, bashart yeh ke hisar nikah mein unko mehfooz karo, na yeh ke azad shehwat rani (satisfaction of lust) karne lago, phir jo izdhwaji(marital) zindagi ka lutf tum unse uthao uske badle unke mehar batoar farz ada karo. Albatta mehar ki karaardaad ho jaane ke baad aapas ki razamandi se tumhare darmiyan agar koi samjhota ho jaaye to is mein koi haraj nahin. Allah Aleem aur Dana(wise) hai.</p>

<p>25.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jo shaks tum mein se itni maqdarat na rakhta ho ke khandani musalmaan auraton (mohsenaat) se nikah kar sakey usey chahiye ke tumhari un laudhiyon mein se kisi ke saath nikah karle jo tumhare qabze mein hon aur momina hon. Allah tumhare imaano ka haal khoob jaanta hai. Tum sab ek hi giroh ke log ho, lihaza unke sarparaston (guradians) ki ijazat se unke saath nikah karlo aur maroof tareeqe se unke mehar ada kardo, taa-ke woh hisar e nikah mein mehfooz (mohsenaat) hokar rahein, azad shehwat rani karti phirein aur na chori chupe aashnayian karein(secret love affairs). Phir jab woh hisar e nikah mein mehfooz ho jayein aur uske baad kisi badh-chalni ki murtakib hon to unpar us saza ki ba-nisbat aadhi saza hai jo khandani auraton (mohsenaat) ke liye muqarrar hai. Yeh sahulat tum mein se un logon ke liye paida ki gayi hai jinko shadi na karne se bandh-e-taqwa ke toot jaane ka andesha ho. Lekin agar tum sabr karo to yeh tumhare liye behtar hai. Aur Allah bakshne wala aur reham farmane wala hai.</p>

<p>26.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah chahta hai ke tumpar un tareeqon ko wazeh kare aur unhi tareeqon par tumhein chalaye jinki pairwi tumse pehle guzre huey sulaha (righteous) karte thay. Woh apni rehmat ke saath tumhari taraf mutawajjeh hone ka irada rakhta hai. Aur woh aleem bhi hai aur dana bhi.</p>

<p>27.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Haan, Allah to tumpar rehmat ke saath tawajju karna chahta hai magar jo log khud apni khwahishaat e nafs ki pairwi kar rahe hain woh chahte hain ke tum raah e raast se hatkar door nikal jao.</p>

<p>28.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah tumpar se pabandiyon ko halka karna chahta hai kyunke Insan kamzoar paida kiya gaya hai.</p>

<p>29.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, aapas mein ek dusre ke maal batil tareeqon se na khao, lein dein hona chahiye aapas ki razamandi se aur apne aap ko qatal na karo yaqeen maano ke Allah tumhare upar meharban hai.</p>

<p>30.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo shaks zulm aur zyadati ke saath aisa karega usko hum zaroor aag mein jhonkenge aur yeh Allah ke liye koi mushkil kaam nahin hai.</p>

<p>31.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Agar tum un badey badey gunaahon se parheiz karte raho jinse tumhein mana kiya jaa raha hai to tumhari choti moti buraiyon ko hum tumhare hisaab se saqit kardenge aur tumko izzat ki jagah daakhil karenge.</p>

<p>32.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jo kuch Allah ne tum mein se kisi ko dusron ke muqable mein zyada diya hai uski tamanna na karo. Jo kuch Mardon ne kamaya hai uske mutabiq unka hissa hai aur jo kuch auraton ne kamaya hai uske mutabiq unka hissa. Haan Allah se uske fazl ki dua maangte raho. Yaqeenan Allah har cheez ka ilm rakhta hai.</p>

<p>33.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur humne har us tarke (inheritance) ke haqqdar muqarrar kardiye hain jo waldain aur rishtedar chodein, ab rahe woh log jinse tumhare ahad o paimaan hon to unka hissa unhein do. Yaqeenan Allah har cheez par nigraan hai.</p>

<p>34.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Mard auraton par qawwam (protectors and maintainers) hain, is bina par ke Allah ne unmein se ek ko dusre par fazilat di hai, aur is bina par ke Mard apne maal kharch karte hain. Pas jo saleh auratein hain woh itaat shiaar (obedient) hoti hain aur Mardon ke pichey Allah ki hifazat o nigraani mein unke huqooq ki hifazat karti hain. Aur jin auraton se tumhein sarkashi ka andesha ho unhein samjhao, khwabgaahon mein (in beds) unse alaheda (separate) raho aur maaro, phir agar woh tumhari mutii(obedient) ho jayein to khwa ma khwa unpar dast darazi (oppression/harm) ke liye bahane talash na karo. Yaqeen rakkho ke upar Allah maujood hai jo bada aur baalatar hai (Exalted, Great).</p>

<p>35.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur agar tum logon ko kahin miya aur biwi ke taluqaat bigad jaane ka andesha ho to ek hakam (arbitrator) mard ke rishtedaaron mein se aur ek aurat ke rishtedaaron mein se muqarrar karo. Woh dono islaah karna chahenge to Allah unke darmiyan muwafiqat ki surat nikal dega. Allah sabkuch jaanta hai aur bakhabar hai.</p>

<p>36.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur tum sab Allah ki bandagi karo, uske saath kisi ko shareek na banao, Maa Baap ke saath neik bartao karo, qarabatdaaron (rishtedaron) aur yateemon aur miskeeno ke saath husn e sulook se pesh aao, aur padosi rishtedaar se, ajnabi humsaye (neighbor) se, pehlu ke saathi (companion by your side) aur musafir se , aur un laundi ghulamon se jo tumhare qabze mein hon, ehsan ka maamla rakkho, yaqeen jaano Allah kisi aise shaks ko pasand nahin karta jo apne pindaar mein magroor (arrogant) ho aur apni badayi par fakr kare (boastful).</p>

<p>37.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur aise log bhi Allah ko pasand nahin hain jo kanjoosi karte hain aur dusron ko bhi kanjoosi ki hidayat karte hain aur jo kuch Allah ne apne fazl se unhein diya hai usey chupate hain. Aise kafir-e-niyamat logon ke liye humne ruswa-kun azaab muhaiyya kar rakkha hai.</p>

<p>38.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur woh log bhi Allah ko napasand hain jo apne maal mehaz logon ko dikhane ke liye kharch karte hain aur dar haqeeqat na Allah par iman rakhte hain na roz e aakhir par, sach yeh hai ke shaytan jiska rafeeq (companion) hua usey bahut hi buri rafaqat muyassar aayi.</p>

<p>39.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aakhir in logon par kya aafat aa jaati agar yeh Allah aur roz e aakhir par iman rakthe aur jo kuch Allah ne diya hai usmein se kharch karte? Agar yeh aisa karte to Allah se inki neki ka haal chupa na reh jata.</p>

<p>40.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah kisi par zarra barabar bhi zulm nahin karta, agar koi ek neki kare to Allah usey do chandh (multiplies it two-fold) karta hai aur phir apni taraf se bada ajar ata farmata hai.</p>

<p>41.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir socho ke us waqt yeh kya karenge jab hum har ummat mein se ek gawah layenge aur in logon par tumhein [yani Muhammad (s.a.s) ko] gawah ki haisiyat se khada karenge.</p>

<p>42.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Us waqt woh sab log jinhon ne Rasool ki baat na maani aur uski nafarmani karte rahe, tamanna karenge ke kaash zameen phatt jaaye aur woh is mein samaa jayein, wahan yeh apni koi baat Allah se na chupa sakenge.</p>

<p>43.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, jab tum nashey ki haalat mein ho to namaz ke qareeb na jao, namaz us waqt padhni chahiye jab tum jaano ke kya keh rahe ho, aur isi tarah janabat ki haalat (contact with women) mein bhi namaz ke qareeb na jao jab tak ke ghusl na karlo, illa yeh ke raaste se guzarte ho. Aur agar kabhi aisa ho ke tum bimar ho, ya safar mein ho, ya tum mein se koi shaks rafey hajat (want of nature) karke aaye, ya tumne auraton se lams (contact with women) kiya ho, aur phir pani na mile to paak mitti se kaam lo aur is se apne chehron aur haathon par masaah karlo. Beshak Allah narmi se kaam lene wala aur bakshish farmane wala hai.</p>

<p>44.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumne un logon ko bhi dekha jinhein kitaab ke ilm ka kuch hissa diya gaya hai? Woh khud zalalat ke kharidaar (purchased error for themselves) baney hain aur chahte hain ke tum bhi raah ghum kardo.</p>

<p>45.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah tumhare dushmano ko khoob jaanta hai aur tumhari himayat o madadgaari ke liye Allah hi kafi hai.</p>

<p>46.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo log Yahudi ban gaye hain unmein kuch log hain jo alfaz ko unke mahal se pher dete (alter the words from their context) hain aur deen e haqq ke khilaf nesh-zani karne ke liye apni zubaano ko toad moad kar kehte hain &lsquo;sameena wa asayna&rsquo; (We have heard and we disobey) aur &lsquo;isma gair musmaa&rsquo; (Do hear us, may you turn dumb) aur &lsquo;raina&rsquo; (Hearken to us). Halanke agar woh kehte &lsquo;sameena wa atana&rsquo; (we have heard and we obey), aur Isma aur unzurna [Do listen to us, and look at us (with kindness)] to yeh unhi ke liye behtar tha aur zyada raastbazi ka tareeqa tha. Magar unpar to unki baatil parasti ki badaulat Allah ki phitkar padi hui hai is liye woh kam hi iman latey hain.</p>

<p>47.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey woh logon jinhen kitaab di gayi thi! Maan lo us kitaab ko jo humne ab naazil ki hai aur jo us kitaab ki tasdeeq o taeed (confirm) karti hai jo tumhare paas pehle se maujood thi. Ispar iman le aao qabl iske ke hum chere bigaad kar pichey pher dein ya unko usi tarah laanat zadah kardein jis tarah sabt (Sabbath) walon ke saath humne kiya tha, aur yaad rakkho ke Allah ka hukm naafiz hokar rehta hai.</p>

<p>48.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah bas shirk hi ko maaf nahin karta, iske ma-siwa dusre jis qadar gunaah hain woh jiske liye chahta hai maaf kardeta hai. Allah ke saath jisne kisi aur ko shareek thehraya usne to bahut hi bada jhoot tasneef kiya aur badey sakht gunnah ki baat ki.</p>

<p>49.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumne un logon ko bhi dekha jo bahut apni pakeezgi e nafs ka dum bharte (who boast of their righteousness) hain? Halanke pakeezgi to Allah hi jise chahta hai ata karta hai, aur (unhein jo pakeezgi nahin milti to dar haqeeqat) unpar zarra barabar bhi zulm nahin kiya jata.</p>

<p>50.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Dekho to sahi, yeh Allah par bhi jhoote iftara ghadhne (forge lies) se nahin chukte aur inke sareehan gunaahgaar hone ke liye yahi ek gunaah kafi hai.</p>

<p>51.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kya tumne un logon ko nahin dekha jinhein kitaab ke ilm mein se kuch hissa diya gaya hai, aur unka haal yeh hai ke jibth (baseless superstitions) aur taguth (false dieties) ko maante hain aur kafiron ke mutalliq kehte hain ke iman laane walon se to yahi zyada saheeh raaste par hain.</p>

<p>52.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aise bhi log hain jinpar Allah ne laanat ki hai, aur jispar Allah laanat karde phir tum uska koi madadgaar nahin paoge.</p>

<p>53.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kya hukumat mein unka koi hissa hai? Agar aisa hota to yeh dusron ko ek phooti kowdi tak na dete.</p>

<p>54.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir kya yeh dusron se is liye hasad karte hain ke Allah ne unhein apne fazl se nawaz diya? Agar yeh baat hai to unhein maloom ho ke humne to Ibrahim ki aulad ko kitaab aur hikmat ata ki aur mulk e azeem baksh diya.</p>

<p>55.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Magar unmein se koi uspar iman laya aur koi us se mooh moad gaya, aur mooh moadne walon ke liye to bas jahannum ki bhadakti hui aag hi kafi hai.</p>

<p>56.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jin logon ne hamari aayaat ko maanne se inkar kardiya hai unhein bil-yakeen hum aag mein jhonkenge, aur jab unke badan ki khaal (skin) gal jaye(gets roasted) to uski jagah dusri khaal paida kardenge taa-ke woh khoob azaab ka maza chakkhein. Allah badi qudrat rakhta hai aur apne faislon ko amal mein laane ki hikmat khoob jaanta hai.</p>

<p>57.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jin logon ne hamari aayaat ko maan liya aur neik amal kiye unko hum aise baaghon mein daakhil karenge jinke nichey nehrein behti hongi, jahan woh hamesha hamesha rahenge aur unko pakeeza biwiyan milengi aur unhein hum ghani chaon (shadows) mein rakhenge.</p>

<p>58.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Musalmaano! Allah tumhein hukm deta hai ke amanatein ehle amaat ke supurd kardo, aur jab logon ke darmiyan faisla karo to adal ke saath karo. Allah tumko nihayat umdah naseehat karta hai aur yaqeenan Allah sab kuch sunta aur dekhta hai.</p>

<p>59.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, itaat karo Allah ki aur itaat karo Rasool ki aur un logon ki jo tum mein se sahib e amr (in authority) hon, phir agar tumhare darmiyan kisi maamle mein nizaa (dispute/differ) ho jaaye to usey Allah aur Rasool ki taraf pher do agar tum waqayi Allah aur roz e aakhir par iman rakhte ho. Yahi ek saheeh tareeqe kaar hai aur anjaam ke aitbaar se bhi behtar hai.</p>

<p>60.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey Nabi! Tumne dekha nahin un logon ko jo dawa to karte hain ke hum iman laye hain us kitaab par jo tumhari taraf naazil ki gayi hai aur un kitaabon par jo tumse pehle naazil ki gayi thi, magar chahte hain ke apne maamalaat ka faisla karane ke liye taghut ki taraf rujoo karein, halanke unhein taghut se kufr karne ka hukm diya gaya tha. Shaytan unhein bhatka kar raah e raast se bahut door le jana chahta hai.</p>

<p>61.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jab unse kaha jata hai ke aao us cheez ki taraf jo Allah ne naazil ki hai aur aao Rasool ki taraf to in munafiqon ko tum dekhte ho ke yeh tumhari taraf aane se katrate hain.</p>

<p>62.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir us waqt kya hota hai jab inke apne haathon ki layi hui museebat inpar aa padhti hai? Us waqt yeh tumhare paas kasmein khate huey aate hain aur kehte hain ke khuda ki qasam hum to sirf bhalayi chahte thay aur hamari to niyat yeh thi ke fareeqain (two parties) mein kisi tarah muwafiqat (conciliation) ho jaaye.</p>

<p>63.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah jaanta hai jo kuch unke dilon mein hai, unse taaruz mat karo unhein samjhao aur aisi naseehat karo jo unke dilon mein utar jaaye.</p>

<p>64.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Unhein batao ke) humne jo Rasool bhi bheja hai isi liye bheja hai ke izn e khudawandi (by the leave of Allah) ki bina par uski itaat ki jaaye, agar unhon ne yeh tareeqa ikhtiyar kiya hota ke jab yeh apne nafs par zulm kar baithe thay to tumhare paas aa jaate aur Allah se maafi maangte, aur Rasool bhi unke liye maafi ki darkhwast karta, to yaqeenan Allah ko bakshne wala aur reham karne wala paatey.</p>

<p>65.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Nahin, (aey Muhammad) tumhare Rubb ki qasam yeh kabhi momin nahin ho sakte jab tak ke apne bahami ikhtilafaat mein yeh tumko faisla karne wala na maan lein, phir jo kuch tum faisla karo uspar apne dilon mein bhi koi tanggi na mehsoos karein, balke sar ba sar tasleem karlein.</p>

<p>66.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Agar humne inhein hukm diya hota ke apne aap ko halaak kardo ya apne gharon se nikal jao to inmein se kam hi aadmi ispar amal karte, halaanke jo naseehat inhein ki jaati hai, agar yeh ispar amal karte to yeh inke liye zyada behtari aur zyada saabit qadami ka mujeeb hota.</p>

<p>67.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jab yeh aisa karte to hum inhein apni taraf se bahut bada ajar dete.</p>

<p>68.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur inhein seedha raasta dikha dete.</p>

<p>69.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo Allah aur Rasool ki itaat karega woh un logon ke saath hoga jinpar Allah ne inam farmaya hai, yani ambiya, aur siddiqeen aur shuhada aur saliheen, kaise acchey hain yeh rafeeq jo kisi ko muyassar aayein.</p>

<p>70.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh haqeeqi fazl hai jo Allah ki taraf se milta hai aur haqeeqat jaanne ke liye bas Allah hi ka ilm kafi hai.</p>

<p>71.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, muqable ke liye har waqt tayyar raho, phir jaisa mauqa ho alag alag daston ki shakal mein niklo ya ikatthey hokar.</p>

<p>72.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Haan, tum mein koi aadmi aisa bhi hai jo ladayi se jee churata hai, agar tumpar koi museebat aaye to kehta hai ke Allah ne mujhpar bada fazl kiya ke main in logon ke saath na gaya.</p>

<p>73.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur agar Allah ki taraf se tumpar fazl ho to kehta hai aur is tarah kehta hai ke goya tumhare aur uske darmiyaan muhabbat ka to koi taaluq tha hi nahin ke kaash main bhi inke saath hota to bada kaam ban jata.</p>

<p>74.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Aise logon ko maloom ho ke ) Allah ki raah mein ladna chahiye un logon ko jo aakhirat ke badle duniya ki zindagi ko farokth (sell) kardein, phir jo Allah ki raah mein ladega aur mara jayega ya gaalib rahega usey zaroor hum ajar e azeem ata karenge.</p>

<p>75.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aakhir kya wajah hai ke tum Allah ki raah mein un bebas mardon, auraton aur bacchon ki khatir na lado jo kamzoar paakar daba liye gaye hain aur faryaad kar rahe hain ke khudaya humko is basti se nikal jiske bashinday zalim hain aur apni taraf se hamara koi haami o madadgaar paida karde.</p>

<p>76.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jin logon ne iman ka raasta ikhtiyar kiya hai, woh Allah ki raah mein ladte hain aur jinhon ne kufr ka raasta ikhtiyar kiya hai, woh taghut ki raah mein ladte hain, pas shaytan ke saathiyon se lado aur yaqeen jaano ke shaytan ki chaalein haqeeqat mein nihayat kamzoar hain.</p>

<p>77.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tumne un logon ko bhi dekha jinse kaha gaya tha ke apne haath roakey rakkho aur namaz qayam karo aur zakat do? Ab jo unhein ladayi ka hukm diya gaya to unmein se ek fareeq ka haal yeh hai ke logon se aisa darr rahe hain jaisa khuda se darna chahiye ya kuch is se bhi badhkar. Kehte hain khudaya! Yeh humpar ladayi ka hukm kyun likh diya? kyun na humein abhi kuch aur mohlat di? Unse kaho, duniya ka sarmaya e zindagi thoda hai, aur aakhirat ek khuda-tars Insan ke liye zyada behtar hai, aur tumpar zulm ek shamma (husk of a date-stone) barabar bhi na kiya jayega.</p>

<p>&nbsp;</p>

<p>78.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Rahi maut, to jahan bhi tum ho woh bahar haal tumhein aakar rahegi khwa tum kaisi hi mazboot imaraton mein ho, agar unhein koi faiyda pahunchta hai to kehte hain yeh Allah ki taraf se hai, aur agar koi nuksaan pahunchta hai to kehte hain yeh tumhari badaulat hai. Kaho, sabkuch Allah hi ki taraf se hai, aakhir in logon ko kya ho gaya hai ke koi baat inki samajhe mein nahin aati.</p>

<p>79.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey Insan! Tujhey jo bhalayi bhi haasil hoti hai Allah ki inayat se hoti hai, aur jo museebat tujhpar aati hai woh tere apne kasb o amal (your own action) ki badaulat hai. (Aey Muhammad) humne tumko logon ke liye Rasool bana kar bheja hai aur ispar khuda ki gawahi kafi hai.</p>

<p>80.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jisne Rasool ki itaat ki usne dar-asal khuda ki itaat ki aur jo mooh moad gaya, to bahar haal humne tumhein in logon par pasbaan (keeper/guardian) bana kar to nahin bheja hai.</p>

<p>81.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Woh mooh par kehte hain ke hum mutii e farmaan hain magar jab tumhare paas se nikalte hain to inmein se ek giroh raaton ko jamaa hokar tumhari baaton ke khilaf mashware karta hai. Allah unki yeh saari sarkashiyan likh raha hai, tum unki parwaah na karo aur Allah par bharosa rakkho, wahi bharose ke liye kafi hai.</p>

<p>82.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kya yeh log Quran par gaur nahin karte? Agar yeh Allah ke siwa kisi aur ki taraf se hota to is mein bahut kuch ikhtilaf bayani (contradictions) payi jaati.</p>

<p>83.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Yeh log jahan koi itminaan baksh ya khaufnaak khabar sun paatey hain usey lekar phayla dete hain, halaanke agar yeh usey Rasool aur apni jamaat ke zimmedaar ashaab tak pahunchayein to woh aise logon ke ilm mein aa jaaye jo inke darmiyan is baat ki salahiyat rakhte hain ke is se saheeh nateeja akhaz kar sakein. Tum logon par Allah ki meharbaani aur rehmat na hoti to (tumhari kamzoriyan aisi thi ke) madood e chandh (few of you) ke siwa tum sab shaytan ke pichey lag gaye hote.</p>

<p>84.&nbsp;&nbsp;&nbsp;&nbsp;&nbsp;&nbsp;&nbsp;&nbsp; (Pas aey Nabi) tum Allah ki raah mein ladoo, tum apni zaat ke siwa kisi aur ke liye zimmedaar nahin ho, albatta ehle iman ko ladne ke liye uksaoo, baeed nahin ke Allah kafiron ka zoar toad de. Allah ka zoar sabse zyada zabardast aur uski saza sabse zyada sakht hai.</p>

<p>85.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo bhalayi ki sifarish karega woh usmein se hissa payega aur jo burayi ki sifarish karega woh usmein se hissa payega, aur Allah har cheez par nazar rakhne wala hai.</p>

<p>86.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aur jab koi ehtaraam ke sath tumhein salaam kare to usko us se behtar tareeqe ke sath jawab do ya kam-az-kam usi tarah, Allah har cheez ka hisaab lene wala hai.</p>

<p>87.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Allah woh hai jiske siwa koi khuda nahin hai, woh tum sabko us qayamat ke din jamaa karega jiske aane mein koi shubha (doubt) nahin, aur Allah ki baat se badhkar sacchi baat aur kiski ho sakti hai.</p>

<p>88.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Phir yeh tumhein kya ho gaya hai ke munafiqeen ke baare mein tumhare darmiyan do rayein (opinions) payi jaati hain, halanke jo buraiyan unhon ne kamayi hain unki badaulat Allah unhein ulta pher chuka hai. Kya tum chahte ho ke jise Allah ne hidayat nahin bakshi usey tum hidayat baksh do? Halaanke jisko Allah ne raaste se hata diya uske liye tum koi raasta nahin paa sakte.</p>

<p>89.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Woh to yeh chahte hain ke jis tarah woh khud kafir hain isi tarah tum bhi kafir ho jao, taa-ke woh sab yaksan ho jayein. Lihaza unmein se kisi ko apna dost na banao jab tak ke woh Allah ki raah mein hijrat karke na aa jayein, aur agar woh hijrat se baaz rahein to jahan paao unhein pakdo aur qatal karo aur unmein se kisi ko apna dost aur madadgaar na banao.</p>

<p>90.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Albatta woh munafiq is hukm se mustasna (exception) hain jo kisi aisi qaum se jaa milein jiske saath tumhara muhaida (covenant) hai, isi tarah woh munafiq bhi mustasna hain jo tumhare paas aate hain aur ladayi se dil bardashta hain(their hearts shrink from fighting), na tumse ladna chahte hain na apni qaum se. Allah chahta to unko tumpar musallat kardeta aur woh bhi tumse ladte, lihaza agar woh tumse kinara kash ho jayein aur ladne se baaz rahein aur tumhari taraf sulah o ashti (offer you peace) ka haath badayein to Allah ne tumhare liye unpar dast darazi ki koi sabeel nahin rakhi hai.</p>

<p>91.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ek aur qisam ke munafiq tumhein aise milenge jo chahte hain ke tumse bhi aman mein rahein aur apni qaum se bhi, magar jab kabhi fitne ka mauqa paayenge usmein kood padenge. Aise log agar tumhare muqable se baaz na rahein aur sulah o salamati tumhare aage pesh na karein aur apne haath na roakein to jahan woh milein unhein pakdo aur maaro, unpar haath uthane ke liye humne tumhein khuli hujjat de di hai.</p>

<p>92.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kisi momin ka yeh kaam nahin hai ke dusre momin ko qatal kare, illa yeh ke us se chook ho jaaye, aur jo shaks kisi momin ko galati se qatal karde to uska kaffara yeh hai ke ek momin ko ghulami se azad kare aur maqtool ke warison ko khoon baha (blood-money) de, illa yeh ke woh khoon-baha maaf kardein. Lekin agar woh musalman maqtool kisi aisi qaum se tha jis se tumhari dushmani ho to uska kaffara ek momin ghulam azad karna hai aur agar woh kisi aisi gair muslim qaum ka fard tha jis se tumhara muhaida ho to iske warison ko khoon-baha (blood-money) diya jayega aur ek momin ghulam ko azad karna hoga. Phir jo ghulam na paye woh pai dar pai do mahine ke roze rakkhey. Yeh is gunaah par Allah se tauba karne ka tareeqa hai .Aur Allah aleem o daana hai.</p>

<p>93.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Raha woh shaks jo kisi momin ko jaan boojh kar qatal kare to uski jaza jahannum hai jismein woh hamesha rahega. Uspar Allah ka gazab aur uski laanat hai aur Allah ne uske liye sakht azaab muhaiyya kar rakkha hai.</p>

<p>94.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, jab tum Allah ki raah mein jihad ke liye niklo to dost dushman mein tameez karo aur jo tumhari taraf salaam se takdeem (offers you greeting of peace) kare usey fawran na kehdo ke tu momin nahin hai, agar tum duniyavi faiyda chahte ho to Allah ke paas tumhare liye bahut se amwal e ganeemat hain. Aakhir isi haalat mein tum khud bhi to is se pehle mubtala reh chuke ho, phir Allah ne tumpar ehsan kiya. Lihaza tehqeeq se kaam lo. Jo kuch tum karte ho Allah us se bakhabar hai.</p>

<p>95.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Musalmaano mein se woh log jo kisi maazuri (disabling injury) ke bagair ghar baithe rehte hain aur woh jo Allah ki raah mein jaan o maal se jihad karte hain dono ki haisiyat yaksan nahin hai. Allah ne baithne walon ki ba-nisbat jaan o maal se jihad karne walon ka darja bada rakkha hai, agarche har ek ke liye Allah ne bhalayi ka waada farmaya hai, magar uske haan mujahidon ki khidmat ka muawaza baithne walon se bahut zyada hai.</p>

<p>96.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Unke liye Allah ki taraf se badey darje hain aur magfirat aur rehmat hai, aur Allah bada maaf karne wala aur reham farmane wala hai.</p>

<p>97.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jo log apne nafs par zulm kar rahe thay unki roohein jab farishton ne qabz ki to unse pucha ke yeh tum kis haal mein mubtala thay? Unhon ne jawab diya ke hum zameen mein kamzoor o majboor thay, farishton ne kaha, kya khuda ki zameen waseeh na thi ke tum usmein hijrat karte? Yeh woh log hain jinka thikana jahannum hai aur bada hi bura thikana hai.</p>

<p>98.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Haan jo Mard, auratein aur bacche waqayi bebas hain aur nikalne ka koi raasta aur zariya nahin paatey</p>

<p>99.&nbsp;&nbsp;&nbsp;&nbsp;&nbsp;&nbsp;&nbsp;&nbsp; Baeed nahin ke Allah unhein maaf karde, Allah bada maaf karne wala aur darguzar farmane wala hai.</p>

<p>100.&nbsp;&nbsp;&nbsp;&nbsp;&nbsp;&nbsp; Jo koi Allah ki raah mein hijrat karega woh zameen mein panaah lene ke liye bahut jagah aur basar awqat ke liye badi gunjaish payega, aur jo apne ghar se Allah aur Rasool ki taraf hijrat ke liye nikle, phir raaste hi mein usey maut aa jaaye uska ajar Allah ke zimme wajib ho gaya. Allah bahut bakshish farmane wala aur Raheem hai.</p>

<p>101.&nbsp;&nbsp;&nbsp;&nbsp;&nbsp;&nbsp; Aur jab tum log safar ke liye niklo to koi muzaika (blame) nahin agar namaz mein ikhtesar(shorten) kardo (khususan) jabke tumhein andesha ho ke kafir tumhein satayenge kyunke woh khullam khulla tumhari dushmani par tuley huey hain.</p>

<p>102.&nbsp;&nbsp;&nbsp;&nbsp;&nbsp;&nbsp; Aur (aey Nabi)! Jab tum musalmaano ke darmiyan ho aur (haalat e jung mein) unhein namaz padhane khade ho to chahiye ke unmein se ek giroh tumhare saath khada ho aur aslaha (arms) liye rahe, phir jab woh sajda karle to pichey chala jaaye aur dusra giroh jisne abhi namaz nahin padi hai aakar tumhare saath padhey aur woh bhi chaukanna rahe aur apne aslaha(arms) liye rahe, kyunke kuffar is taak mein hain ke tum apne hathiyaaron aur apne samaan ki taraf se zara gaafil ho to woh tumpar ek-baar hi toot padein. Albatta agar tum baarish ki wajah se takleef mehsoos karo ya bimaar ho to aslaha rakh dene mein koi muzaika nahin, magar phir bhi chaukanne raho , yaqeen rakkho ke Allah ne kafiron ke liye ruswa kun azaab muhaiyya kar rakkha hai.</p>

<p>103.&nbsp;&nbsp;&nbsp;&nbsp;&nbsp;&nbsp; Phir jab namaz se farig ho jao to khade aur baithe aur lete, har haal mein Allah ko yaad karte raho aur jab itminaan naseeb ho jaaye to poori namaz padho , namaz dar haqeeqat aisa farz hai jo pabandi e waqt ke saath ehle iman par lazim kiya gaya hai.</p>

<p>104.&nbsp;&nbsp;&nbsp;&nbsp;&nbsp;&nbsp; Is giroh ke taaqub mein kamzori na dikhao, agar tum takleef utha rahe ho to tumhari tarah woh bhi takleef utha rahe hain aur tum Allah se us cheez ke umeedwaar ho jiske woh umeedwaar nahin hain. Allah sabkuch jaanta hai aur woh hakeem o dana hai.</p>

<p>105.&nbsp;&nbsp;&nbsp;&nbsp;&nbsp;&nbsp; (Aey Nabi)! Humne yeh kitaab haqq ke saath tumhari taraf naazil ki hai taa-ke jo raah e raast Allah ne tumhein dikhayi hai uske mutabiq logon ke darmiyan faisla karo. Tum bad-dayanat (dishonest) logon ki taraf se jhagadne wale na bano.</p>

<p>106.&nbsp;&nbsp;&nbsp;&nbsp;&nbsp;&nbsp; Aur Allah se darguzar (forgiveness) ki darkhwast karo, woh bada darguzar farmane wala aur Raheem hai.</p>

<p>107.&nbsp;&nbsp;&nbsp;&nbsp;&nbsp;&nbsp; Jo log apne nafs se khayanat karte hain tum unki himayat na karo, Allah ko aisa shaks pasand nahin hai jo khayanatkaar (who betrays trust) aur maasiyat pasha (persists in sin) ho.</p>

<p>108.&nbsp;&nbsp;&nbsp;&nbsp;&nbsp;&nbsp; Yeh log Insano se apni harakat chupa sakte hain magar khuda se nahin chupa sakte , woh to us waqt bhi unke saath hota hai jab yeh raaton ko chupkar uski marzi ke khilaf mashware karte hain, inke saare aamal par Allah muheet (encompasses) hai.</p>

<p>109.&nbsp;&nbsp;&nbsp;&nbsp;&nbsp;&nbsp; Haan! Tum logon ne in mujrimon ki taraf se duniya ki zindagi mein to jhagda karliya, magar qayamat ke roz inki taraf se kaun jhagda karega? Aakhir wahan kaun inka wakeel hoga?</p>

<p>110.&nbsp;&nbsp;&nbsp;&nbsp;&nbsp;&nbsp; Agar koi shaks bura fail (amal) kar guzre ya apne nafs par zulm kar jaaye aur iske baad Allah se darguzar (forgiveness) ki darkhwast kare to Allah ko darguzar (maaf) karne wala aur Raheem payega.</p>

<p>111.&nbsp;&nbsp;&nbsp;&nbsp;&nbsp;&nbsp; Magar jo burayi kama le to uski yeh kamayi usi ke liye wabal hogi. Allah ko sab baaton ki khabar hai aur woh hakeem o dana hai.</p>

<p>112.&nbsp;&nbsp;&nbsp;&nbsp;&nbsp;&nbsp; Phir jisne koi khata ya gunaah karke uska zaam (blame) kisi be-gunaah par thop diya usne to badey bohtaan aur sareeh gunaah ka baar sameit liya.</p>

<p>113.&nbsp;&nbsp;&nbsp;&nbsp;&nbsp;&nbsp; (Aey Nabi)! Agar Allah ka fazl tumpar na hota aur uski rehmat tumhare shamil e haal na hoti to inmein se ek giroh ne to tumhein galat fehmi mein mubtala karne ka faisla kar hi liya tha, halaanke dar-haqeeqat woh khud apne siwa kisi ko galat fehmi mein mubtala nahin kar rahe thay, aur tumhara koi nuqsaan na kar sakte thay. Allah ne tumpar kitaab aur hikmat naazil ki hai aur tumko woh kuch bataya hai jo tumhein maloom na tha aur uska fazl tumpar bahut hai.</p>

<p>114.&nbsp;&nbsp;&nbsp;&nbsp;&nbsp;&nbsp; Logon ki khufiya sargoshiyon(secret talks) mein aksar o beshtar koi bhalayi nahin hoti, haan agar koi posheeda taur par sadaqa o khairaat ki talqeen kare ya kisi neik kaam ke liye ya logon ke maamlaat mein islaah karne ke liye kisi se kuch kahey to yeh albatta bhali baat hai. Aur jo koi Allah ki raza-joyi ke liye aisa karega usey hum bada ajar ata karenge.</p>

<p>115.&nbsp;&nbsp;&nbsp;&nbsp;&nbsp;&nbsp; Magar jo shaks Rasool ki mukhalifat par qamar basta ho aur ehle iman ki rawish ke siwa kisi aur rawish par chaley, daraan haal yeh ke uspar raah e raast wazeh ho chuki ho, to usko hum usi taraf chalayenge jidhar woh khud phir gaya aur usey jahannum mein jhonkenge jo badhtareen jaaye qarar (evil destination) hai.</p>

<p>116.&nbsp;&nbsp;&nbsp;&nbsp;&nbsp;&nbsp; Allah ke haan bas shirk hi ki bakshish nahin hai, iske siwa aur sab kuch maaf ho sakta hai jise woh maaf karna chahe. Jisne Allah ke saath kisi ko shareek thehraya woh to gumraahi mein bahut door nikal gaya.</p>

<p>117.&nbsp;&nbsp;&nbsp;&nbsp;&nbsp;&nbsp; Woh Allah ko chodh kar dewiyon (godesses) ko mabood banate hain, Woh us baagi shaytan ko mabood banate hain,</p>

<p>118.&nbsp;&nbsp;&nbsp;&nbsp;&nbsp;&nbsp; Jisko Allah ne laanat zadah kiya hai (woh us shaytan ki itaat kar rahe hain) jisne Allah se kaha tha ke &ldquo;main tere bandon se ek muqarrar hissa lekar rahunga.</p>

<p>119.&nbsp;&nbsp;&nbsp;&nbsp;&nbsp;&nbsp; Main unhein behkaunga, main unhein aarzuon (vain desires) mein uljhaunga, main unhein hukm dunga aur woh mere hukm se jaanwaron ke kaan phadenge aur main unhein hukm dunga aur woh mere hukm se khudayi saakht mein radd o badal (disfigure Allah&#39;s creation) karenge&rdquo;. Us Shaytan ko jisne Allah ke bajaye apna wali o sarparast bana liya woh sareeh nuqsaan mein padh gaya.</p>

<p>120.&nbsp;&nbsp;&nbsp;&nbsp;&nbsp;&nbsp; Woh in logon se wadey karta hai aur inhein umeedein dilate hai, magar Shaytan ke saare wadey bajuz fareb ke aur kuch nahin hain.</p>

<p>121.&nbsp;&nbsp;&nbsp;&nbsp;&nbsp;&nbsp; In logon ka thikana jahannum hai jis se khalasi (escape) ki koi surat yeh na payenge.</p>

<p>122.&nbsp;&nbsp;&nbsp;&nbsp;&nbsp;&nbsp; Rahe woh log jo iman le aayein aur neik amal karein, to unhein hum aise baaghon mein daakhil karenge jinke nichey nehrein behti hongi aur woh wahan hamesha hamesha rahenge. Yeh Allah ka saccha waada hai aur Allah se badhkar kaun apni baat mein saccha hoga.</p>

<p>123.&nbsp;&nbsp;&nbsp;&nbsp;&nbsp;&nbsp; Anjaam-e- kaar na tumhari aarzuon par mauquf hai na ehle kitaab ki aarzuon par. Jo bhi burayi karega uska phal payega aur Allah ke muqable mein apne liye koi haami o madadgaar na paa sakega.</p>

<p>124.&nbsp;&nbsp;&nbsp;&nbsp;&nbsp;&nbsp; Aur jo neik amal karega, khwa mard ho ya aurat, bashart yeh ke ho woh momin, to aise hi log Jannat mein daakhil honge aur unki zarra barabar haqq talafi na hone payegi.</p>

<p>125.&nbsp;&nbsp;&nbsp;&nbsp;&nbsp;&nbsp; Us shaks se behter aur kiska tareeqe zindagi ho sakta hai jisne Allah ke aage sar-e-tasleem kham kardiya aur apna rawayya neik rakkha aur yaksu hokar Ibrahim ke tareeqe ki pairwi ki, us Ibrahim ke tareeqe ki jise Allah ne apna dost bana liya tha.</p>

<p>126.&nbsp;&nbsp;&nbsp;&nbsp;&nbsp;&nbsp; Aasmaano aur zameen mein jo kuch hai Allah ka hai aur Allah har cheez par muhit hai.</p>

<p>127.&nbsp;&nbsp;&nbsp;&nbsp;&nbsp;&nbsp; Log tumse auraton ke maamle mein fatwa puchte hain, kaho Allah tumhein unke maamale mein fatwa deta hai, aur saath hi woh ehkam bhi yaad dilata hai jo pehle se tumko is kitaab mein sunaye jaa rahe hain, yani woh ehkam jo un yateem ladkiyon ke mutaaliq hain jinke haqq tum ada nahin karte aur jinke nikah karne se tum baaz rehte ho (ya lalaj ki bina par tum khud unse nikah karlena chahte ho), aur woh ehkam jo un bacchon ke mutaaliq hain jo bechare koi zoar nahin rakhte , Allah tumhein hidayat karta hai ke yateemon ke saath insaf par qayam raho, aur jo bhalayi tum karoge woh Allah ke ilm se chupi na reh jayegi.</p>

<p>128.&nbsp;&nbsp;&nbsp;&nbsp;&nbsp;&nbsp; Jab kisi aurat ko apne shohar se badhsulooki ya berukhi ka khatara ho to koi muzahiqa nahin agar miya aur biwi (kuch huqooq ki kami beshi par) aapas mein sulah karlein, sulah bahar haal behtar hai. Nafs tangg dili ke taraf jaldi mayil ho jaate hain, lekin agar tum log ehsan se pesh aao aur khuda tarsi se kaam lo to yaqeen rakkho ke Allah tumhare is tarz-e-amal se be-khabar na hoga.</p>

<p>129.&nbsp;&nbsp;&nbsp;&nbsp;&nbsp;&nbsp; Biwiyon ke darmiyan poora poora adal karna tumhare bas mein nahin hai, tum chaho bhi to ispar qaadir nahin ho sakte, lihaza (kanoon e ilahi ka mansha poora karne ke liye yeh kafi hai ke) ek biwi ki taraf is tarah na jhuk jao ke dusri ko adhar latakta chodh do. Agar tum apna tarz-e-amal durust rakkho aur Allah se darte raho to Allah chashm poshi (All-Forgiving) karne wala aur reham farmane wala hai.</p>

<p>130.&nbsp;&nbsp;&nbsp;&nbsp;&nbsp;&nbsp; Lekin agar zawjain ek dusre se alag hi ho jayen to Allah apni waseeh qudrat se har ek ko dusre ki mohtaji se be niyaz kardega. Allah ka daaman bahut kushada hai aur woh dana o beena hai.</p>

<p>131.&nbsp;&nbsp;&nbsp;&nbsp;&nbsp;&nbsp; Aasmano aur zameen mein jo kuch bhi hai sab Allah hi ka hai, tumse pehle jinko humne kitaab di thi unhein bhi yahi hidayat ki thi aur ab tumko bhi yahi hidayat karte hain ke khuda se darte huey kaam karo, lekin agar tum nahin maante to na maano, aasmaan o zameen ki saari cheezon ka maalik Allah hi hai aur woh beniyaz hai, har tareef ka mustahiq.</p>

<p>132.&nbsp;&nbsp;&nbsp;&nbsp;&nbsp;&nbsp; Haan Allah hi maalik hai un sab cheezon ka jo aasmano mein hain aur jo zameen mein hain, aur kaarsaazi ke liye bas wahi kafi hai.</p>

<p>133.&nbsp;&nbsp;&nbsp;&nbsp;&nbsp;&nbsp; Agar woh chahe to tum logon ko hata kar tumhari jagah dusron ko le aaye, aur woh iski poori qudrat rakhta hai</p>

<p>134.&nbsp;&nbsp;&nbsp;&nbsp;&nbsp;&nbsp; Jo shaks mehaz sawab e duniya ka taalib ho usey maloom hona chahiye ke Allah ke paas sawab e duniya bhi hai aur sawab e aakhirat bhi, aur Allah sami o baseer (sunnay aur dekhne wala) hai.</p>

<p>135.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, insaf ke alambardaar aur khuda wastey ke gawah bano agarchey tumhare insaaf aur tumhari gawahi ki zadh (be against) khud tumhari apni zaat par ya tumhare walidain aur rishtedaaron par hi kyun na padhti ho, fareeq maamala khwa maaldaar ho ya gareeb, Allah tumse zyada unka khair khwa hai. Lihaza apni khwahish e nafs ki pariwi mein adal (insaf) se baaz na raho aur agar tumne lagi lipti baat kahi ya sacchayi se pehlu bachaya to jaan rakkho ke jo kuch tum karte ho Allah koi uski khabar hai.</p>

<p>136.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, iman lao Allah par aur uske Rasool par aur us kitaab par jo Allah ne apne Rasool par naazil ki hai aur har us kitaab par jo us se pehle woh naazil kar chuka hai. Jisne Allah aur uske malaika aur uski kitaabon aur uske Rasoolon aur roz e aakhirat se kufr kiya woh gumraahi mein bhatak kar bahut door nikal gaya</p>

<p>137.&nbsp;&nbsp;&nbsp;&nbsp;&nbsp;&nbsp; Rahe woh log jo iman laye , phir kufr kiya, phir iman laye , phir kufr kiya, phir apne kufr mein badhte chale gaye, to Allah hargiz unko maaf na karega aur na kabhi unko raah e raast dikhaeyga.</p>

<p>138.&nbsp;&nbsp;&nbsp;&nbsp;&nbsp;&nbsp; Aur jo munafiq ehle iman ko chodh kar kafiron ko apna rafeeq banate hain unhein yeh musda (tidings) suna do ke unke liye dardnaak saza tayyar hai.</p>

<p>139.&nbsp;&nbsp;&nbsp;&nbsp;&nbsp;&nbsp; Kya yeh log izzat ki talab mein unke paas jaate hain? Halaanke izzat to sari ki sari Allah hi ke liye hai.</p>

<p>140.&nbsp;&nbsp;&nbsp;&nbsp;&nbsp;&nbsp; Allah is kitaab mein tumko pehle hi hukm de chuka hai ke jahan tum suno ke Allah ki aayaat ke khilaf kufr baka jaa raha hai aur unka mazaaq udaya jaa raha hai wahan na baitho jab tak ke log kisi dusri baat mein na lag jayein, ab agar tum aisa karte ho to tum bhi unhi ki tarah ho. Yaqeen jaano ke Allah munafiqon aur kafiron ko jahannum mein ek jagah jamaa karne wala hai.</p>

<p>141.&nbsp;&nbsp;&nbsp;&nbsp;&nbsp;&nbsp; Yeh munafiq tumhare maamale mein intezar kar rahe hain (ke ount kis karwat baithta hai) Agar Allah ki taraf se fatah tumhari hui to aa kar kahenge ke kya hum tumhare saath na thay? Agar kafiron ka palla bhaari raha to unse kahenge ke kya hum tumhare khilaf ladne par qaadir na thay aur phir bhi humne tumko musalmaano se bachaya? Bas Allah hi tumhare aur unke maamle ka faisla qayamat ke roz karega aur (is faisle mein) Allah ne kafiron ke liye musalmaano par gaalib aane ki hargiz koi sabeel nahin rakkhi hai.</p>

<p>142.&nbsp;&nbsp;&nbsp;&nbsp;&nbsp;&nbsp; Yeh munafiq Allah ke saath dhoke-baazi kar rahe hain halaanke dar haqeeqat Allah hi ne inhein dhoke mein daal rakkha hai. Jab yeh namaz ke liye uthte hain to kasmasate huey mehaz logon ko dikhane ki khatir uthte hain, aur khuda ko kam hi yaad karte hain.</p>

<p>143.&nbsp;&nbsp;&nbsp;&nbsp;&nbsp;&nbsp; Kufr o iman ke darmiyan dawo-dol hain, na pooray is taraf hain na pooray us taraf. Jise Allah ne bhatka diya ho uske liye tum koi raasta nahin paa sakte.</p>

<p>144.&nbsp;&nbsp;&nbsp;&nbsp;&nbsp;&nbsp; Aey logon jo iman laye ho, momino ko chodh kar kafiron ko apna rafeeq na banao. Kya tum chahte ho ke Allah ko apne khilaf sareeh hujjat dedo?</p>

<p>145.&nbsp;&nbsp;&nbsp;&nbsp;&nbsp;&nbsp; Yaqeen jaano ke munafiq jahannum ke sabse nichey tabqe mein jayenge aur tum kisi ko unka madadgaar na paoge.</p>

<p>146.&nbsp;&nbsp;&nbsp;&nbsp;&nbsp;&nbsp; Albatta jo unmein se taaib ho (repent) jayein aur apne tarz-e-amal ki islaah karlein aur Allah ka daaman thaam lein aur apne deen ko Allah ke liye khaalis kardein, aise log momino ke saath hain aur Allah momino ko zaroor ajar e azeem ata farmayega.</p>

<p>147.&nbsp;&nbsp;&nbsp;&nbsp;&nbsp;&nbsp; Aakhir Allah ko kya padi hai ke tumhein khwa ma khwa saza de agar tum shukarguzar banday baney raho aur iman ki rawish par chalo? Allah bada qadardaan hai aur sabke haal se waqif hai.</p>

<p>148.&nbsp;&nbsp;&nbsp;&nbsp;&nbsp;&nbsp; Allah isko pasand nahin karta ke aadmi badhgoyi par zubaan khole (speaking evil publicly), illa yeh ke kisi par zulm kiya gaya ho. Aur Allah sab kuch sunne aur jaanne wala hai.</p>

<p>149.&nbsp;&nbsp;&nbsp;&nbsp;&nbsp;&nbsp; (Mazloom hone ki surat mein agarche tumpar badhgoyi ka haqq hai) lekin agar tum zaahir o baatin mein bhalayi hi kiye jao, ya kam az kam burayi se darguzar karo, to Allah ki siffat bhi yahi hai ke woh bada maaf karne wala hai. Halaanke saza dene par poori qudrat rakhta hai.</p>

<p>150.&nbsp;&nbsp;&nbsp;&nbsp;&nbsp;&nbsp; Jo log Allah aur uske Rasoolon se kufr karte hain, aur chahte hain ke Allah aur uske Rasoolon ke darmiyan tafreeq karein, aur kehte hain ke hum kisi ko maanenge aur kisi ko na maanenge, aur kufr o iman ke beech mein ek raah nikalne ka irada rakhte hain.</p>

<p>151.&nbsp;&nbsp;&nbsp;&nbsp;&nbsp;&nbsp; Woh sab pakke kafir hain aur aise kafrion ke liye humne woh saza muhaiyya kar rakkhi hai jo unhein zaleel o khwar kardene wali hogi.</p>

<p>152.&nbsp;&nbsp;&nbsp;&nbsp;&nbsp;&nbsp; Ba-khilaf iske jo log Allah aur uske tamaam Rasoolon ko maanein, aur unke darmiyan tafreeq na karein, unko hum zaroor unke ajar ata karenge, aur Allah bada darguzar farmane wala aur Reham karne wala hai.</p>

<p>153.&nbsp;&nbsp;&nbsp;&nbsp;&nbsp;&nbsp; Yeh ehle kitaab agar aaj tumse mutalaba kar rahe hain ke tum aasmaan se koi tehrir (written) unpar naazil karao to is se badh chadh kar mujrimana mutalibe yeh pehle Moosa se kar chuke hain.Us se to inhon ne kaha tha ke humein khuda ko alaniya (with our own eyes) dikha do aur isi sarkashi ki wajah se yakayak inpar bijli toot padi thi. Phir inhon ne bachde(calf) ko apna mabood bana liya, halaanke yeh khuli khuli nishaniyan dekh chuke thay is par bhi humne inse darguzar kiya. Humne Moosa ko sareeh farmaan ata kiya.</p>

<p>154.&nbsp;&nbsp;&nbsp;&nbsp;&nbsp;&nbsp; Aur in logon par Toor (mount Toor) ko utha kar inse (us farmaan ki itaat ka) ahad liya, humne inko hukm diya ke darwaze mein sajda reiz hotay huey daakhil hon, humne inse kaha ke sabath ka kanoon na todo aur ispar inse pukhta ahad liya.</p>

<p>155.&nbsp;&nbsp;&nbsp;&nbsp;&nbsp;&nbsp; Aakhir e kaar inki ahad shikani (breaking the covenant) ki wajah se, aur is wajah se ke inhon ne Allah ki aayaat ko jhutlaya, aur mutaadid paigambaron ko na-haqq qatal kiya, aur yahan tak kaha ke hamare dil gilafon mein mehfooz hain. Halaanke dar haqeeqat inki baatil parasti ke sabab se Allah ne inke dilon par thappa (seal) laga diya hai aur isi wajah se yeh bahut kam iman latey hain.</p>

<p>156.&nbsp;&nbsp;&nbsp;&nbsp;&nbsp;&nbsp; Phir apne kufr mein itne badhe ke Maryam par sakht bohtan (slander) lagaya.</p>

<p>157.&nbsp;&nbsp;&nbsp;&nbsp;&nbsp;&nbsp; Aur khud kaha ke humne Maseeh, Isa Ibn-Maryam Rasool Allah ko qatal kardiya hai halaanke filwaqey inhon ne na usko qatal kiya na saleeb par chadhaya, balke maamla inke liye mushtaba (dubious) kardiya gaya, aur jin logon ne iske baare mein ikhtilaf kiya hai woh bhi dar-asal shakk mein mubtala hain, unke paas is maamle mein koi ilm nahin hai, mehaz gumaan hi ki pairwi hai. Unhon ne Maseeh ko yaqeen ke saath qatal nahin kiya.</p>

<p>158.&nbsp;&nbsp;&nbsp;&nbsp;&nbsp;&nbsp; Balke Allah ne usko apni taraf uthaya, Allah zabardast taaqat rakhne wala aur hakeem hai.</p>

<p>159.&nbsp;&nbsp;&nbsp;&nbsp;&nbsp;&nbsp; Aur ehle kitaab mein se koi aisa na hoga jo uski maut se pehle uspar iman na le aayega aur qayamat ke roz woh unpar gawahi dega.</p>

<p>160.&nbsp;&nbsp;&nbsp;&nbsp;&nbsp;&nbsp; Garz in yahudi ban jaane walon ke isi zalimana rawaiyye ki bina par, aur is bina par ke yeh bakasrat Allah ke raaste se roakte hain,</p>

<p>161.&nbsp;&nbsp;&nbsp;&nbsp;&nbsp;&nbsp; Aur sood (usury) lete hain jis se inhein mana kiya gaya tha, aur logon ke maal najayiz tareeqon se khate hain , humne bahut si woh paak cheezein inpar haraam kardi jo pehle inke liye halal thi. Aur jo log inmein se kafir hain unke liye humne dardnaak azaab tayyar kar rakkha hai.</p>

<p>162.&nbsp;&nbsp;&nbsp;&nbsp;&nbsp;&nbsp; Magar inmein jo log pukhta ilm rakhne wale hain aur imandaar hain woh sab us taleem par iman latey hain jo tumhari taraf naazil ki gayi hai aur jo tumse pehle naazil ki gayi thi. Is tarah ke iman laane wale aur namaz o zakat ki pabandi karne wale aur Allah aur roz-e-aakhir par saccha aqeeda rakhne wale logon ko hum zaroor ajar e azeem ata karenge.</p>

<p>163.&nbsp;&nbsp;&nbsp;&nbsp;&nbsp;&nbsp; (Aey Muhammad)! Humne tumhari taraf usi tarah wahee bheji hai jis tarah Noah aur uske baad ke paigambaron ki taraf bheji thi, humne Ibrahim , Ismail , Ishaq, Yaqub aur aulad e yaqub, Isa, Ayub , Yunus, Haroon aur Sulaiman ki taraf wahee bheji, humne Dawood ko Zaboor di.</p>

<p>164.&nbsp;&nbsp;&nbsp;&nbsp;&nbsp;&nbsp; Humne un Rasoolon par bhi wahee naazil ki jinka zikr hum is se pehle tumse kar chuke hain aur un Rasoolon par bhi jinka zikr tumse nahin kiya, humne Moosa se is tarah guftagu ki jis tarah guftagu ki jaati hai.</p>

<p>165.&nbsp;&nbsp;&nbsp;&nbsp;&nbsp;&nbsp; Yeh saare Rasool khush-khabri dene wale aur darane wale bana kar bheje gaye thay taa-ke unko maboos kardene ke baad logon ke paas Allah ke muqable mein koi hujjat na rahe aur Allah bahar haal gaalib rehne wala aur hakeem o dana hai.</p>

<p>166.&nbsp;&nbsp;&nbsp;&nbsp;&nbsp;&nbsp; (Log nahin maante to na maanein) magar Allah gawahi deta hai ke jo kuch usne tumpar naazil kiya hai apne ilm se naazil kiya hai, aur ispar malaika (Farishte) bhi gawah hain, agarche Allah ka gawah hona bilkul kifayat karta hai.</p>

<p>167.&nbsp;&nbsp;&nbsp;&nbsp;&nbsp;&nbsp; Jo log isko maanne se khud inkar karte hain aur dusron ko khuda ke raaste se roakte hain woh yaqeenan gumraahi mein haqq se bahut door nikal gaye hain.</p>

<p>168.&nbsp;&nbsp;&nbsp;&nbsp;&nbsp;&nbsp; Is tarah jin logon ne kufr o bagawat ka tareeqa ikhtiyar kiya aur zulm o sitam par utar aaye Allah unko hargiz maaf na karega aur unhein koi raasta,</p>

<p>169.&nbsp;&nbsp;&nbsp;&nbsp;&nbsp;&nbsp; Bajuz jahannum ke raaste ke na dikahyega jismein woh hamesha rahenge. Allah ke liye yeh koi mushkil kaam nahin hai.</p>

<p>170.&nbsp;&nbsp;&nbsp;&nbsp;&nbsp;&nbsp; Logon! yeh Rasool tumhare paas tumhare Rubb ki taraf se haqq lekar aagaya hai, iman le aao, tumhare hi liye behtar hai, aur agar inkar karte ho to jaan lo ke aasmano aur zameen mein jo kuch hai sab Allah ka hai aur Allah aleem bhi hai aur hakeem bhi.</p>

<p>171.&nbsp;&nbsp;&nbsp;&nbsp;&nbsp;&nbsp; Aey ehle kitaab!apne deen mein ghulu (excess) na karo aur Allah ki taraf haqq ke siwa koi baat manshoob na karo, Maseeh Isa Ibne Maryam iske siwa kuch na tha ke Allah ka ek Rasool tha aur ek farmaan tha jo Allah ne Maryam ki taraf bheja aur ek Rooh thi Allah ki taraf se (jisne Maryam ke reham mein bacche ki shakal ikhtiyar ki) pas tum Allah aur uske Rasoolon par iman lao, aur na kaho ke &ldquo;Teen (trinity)&rdquo; hain baaz aa jao , yeh tumhare hi liye behtar hai, Allah to bas ek hi khuda hai , woh baala-tar hai is se ke koi uska beta ho. Zameen aur aasmano ki saari cheezein uski milk hain, aur inki kafalat o khabargiri ke liye bas wahi kafi hai.</p>

<p>172.&nbsp;&nbsp;&nbsp;&nbsp;&nbsp;&nbsp; Maseeh ne kabhi is baat ko aar(disdain) nahin samjha ke woh Allah ka banda ho, aur na muqarrab-tareen Farishte isko apne liye aar (disdain) samajhte hain. Agar koi Allah ki bandagi ko apne liye aar samajhta hai aur taqabbur karta hai to ek waqt aayega jab Allah sabko gher kar apne saamne haazir karega.</p>

<p>173.&nbsp;&nbsp;&nbsp;&nbsp;&nbsp;&nbsp; Us waqt woh log jinhon ne iman laa kar neik tarz-e-amal iktiyar kiya hai apne ajar poore poore payenge aur Allah apne fazl se unko mazeed ajar ata farmayega. Aur jin logon ne bandagi ko aar samjha aur takabbur kiya hai unko Allah dardnaak saza dega aur Allah ke siwa jin jin ki sarparasti o madadgaari par woh bharosa rakhte hain unmein se kisi ko bhi woh wahan na payenge.</p>

<p>174.&nbsp;&nbsp;&nbsp;&nbsp;&nbsp;&nbsp; Logon! Tumhare Rubb ki taraf se tumhare paas daleel e roshan aa gayi hai aur humne tumhari taraf aisi roshni bhej di hai jo tumhein saaf saaf raasta dikhane wali hai.</p>

<p>175.&nbsp;&nbsp;&nbsp;&nbsp;&nbsp;&nbsp; Ab jo log Allah ki baat maan lenge aur uski panaah dhundenge unko Allah apni rehmat aur apne fazl o karam ke daaman mein le lega aur apni taraf aane ka seedha raasta unko dikha dega.</p>

<p>176.&nbsp;&nbsp;&nbsp;&nbsp;&nbsp;&nbsp; Log tumse &lsquo;kalalah&rsquo;(inheritance from those woh have left behind no lineal heirs) ke maamle mein fatwa puchte hain. Kaho Allah tumhein fatwa deta hai: agar koi shaks be-aulad marr jaaye aur uski ek behan ho to woh uske tarke (what he has left behind) mein se nisf(half) paayegi, aur agar behan be-aulad mare to bhai uska waris hoga. Agar mayyat ki waris do behnein hon to woh tarke mein se do-tihayi (two-third) ki haqqdar hongi, aur agar kayi bhai behnein hon to auraton ka ekehra (single) aur mardon ka dohra (share of two females) hissa hoga. Allah tumhare liye ehkam ki tauzeeh (makes clear) karta hai taa-ke tum bhatakte na phiro aur Allah har cheez ka ilm rakhta hai.</p></p>
                    </div>
                </div>
            </div>
        </div>


        <footer class="footer footer-default" style="position: fixed; bottom: 0px; width: 100%;">
            <div class="container">
              <div class="footer-partone">
              <strong>Transliteration By <a href="https://www.facebook.com/zulfikar.shaikh.52" > Zulfikar Shaikh </a></strong>
                </div>
                <div class="footer-parttwo">
                  
                    &copy;
                    <script>
                        document.write(new Date().getFullYear())
                    </script> | Designed by
                    <a href="https://www.facebook.com/PashaAbdulWaheed/" >Abdul Waheed</a>
                    
                </div>
            </div>
        </footer>
    </div>

</body>


   <!--   Core JS Files   -->
   <script src="../frontend/js/core/jquery.3.2.1.min.js" type="text/javascript"></script>
   <script src="../frontend/js/core/popper.min.js" type="text/javascript"></script>
   <script src="../frontend/js/core/bootstrap.min.js" type="text/javascript"></script>
   <!--  Plugin for Switches, full documentation here: http://www.jque.re/plugins/version3/bootstrap.switch/ -->
   <script src="../frontend/js/plugins/bootstrap-switch.js"></script>
   <!--  Plugin for the Sliders, full documentation here: http://refreshless.com/nouislider/ -->
   <script src="../frontend/js/plugins/nouislider.min.js" type="text/javascript"></script>
   <!--  Plugin for the DatePicker, full documentation here: https://github.com/uxsolutions/bootstrap-datepicker -->
   <script src="../frontend/js/plugins/bootstrap-datepicker.js" type="text/javascript"></script>
   <!-- Control Center for Now Ui Kit: parallax effects, scripts for the example pages etc -->
   <script src="../frontend/js/now-ui-kit9f1e.js?v=1.1.0" type="text/javascript"></script>


<script>
    $(document).ready(function(){
    
    var time = setInterval(alertFunc, 1);
    function alertFunc(){
      var stateValue = $("#cknm").is(":checked") ? $("#cknm").val() : 'off';
      if(stateValue == 'on'){
        $('#nightcolorheading').css("color","white");
        $('#nightcolor').removeClass("bg-white").addClass( "bg-default" );
        $('.section').css("background","#142634");
        $('body').css("background","#142634");
        $('#contentpara').css("color", "white");
        $('.footer').css("background","#888");
        
      }
      else{
        $('#nightcolorheading').css("color","black");
        $('#nightcolor').removeClass("bg-default").addClass( "bg-white" );
        $('.section').css("background","white");
        $('body').css("background","white");
        $('#contentpara').css("color", "black");
        $('.footer').css("background","#f2f2f2");
      }
    
    
    }
    
    });
    </script>


<!-- Mirrored from www.quranromanurdu.com/chapter/4 by HTTrack Website Copier/3.x [XR&CO'2014], Mon, 22 Jan 2024 19:00:56 GMT -->
</html>